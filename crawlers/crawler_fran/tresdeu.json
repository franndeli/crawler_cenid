[
    {
        "id": 0,
        "url": "https://www.tresdeu.com/2024/02/tercer-disc-fumiga/",
        "category": "Discos",
        "title": "Escolta ja el nou disc de La Fúmiga",
        "author": "Redacció",
        "date": "23 Febrer 2024",
        "content": "La Fúmiga ha decidit donar pas a la primavera amb la publicació del seu esperat tercer disc de llarga durada. Tot està per fer és el nom d’aquest treball que aglutina un total d’11 temes produïts per Mark Dasousa, conegut també per formar part del duet Nebulossa. Aquesta recopilació està plena de lletres de tota mena, que segur que et faran ballar.\nJa, des del nom del títol del disc, podem veure el missatge optimista que sempre ha caracteritzat a La Fúmiga, donant-nos a entendre que la vida no està predestinada i que sempre queda un poc descobrir sense importar l’edat, la condició o el moment vital en el qual s’estiga. Amb una bastida que emula una casa en construcció parlen sobre l’amor, deixar anar i d’emprendre el vol perquè, com diu Garcia Márquez “ni l’amor és una gàbia, ni la llibertat és estar sol“.\nPel que fa a les cançons que podem trobar al disc, veiem que s’han inclòs els ja coneguts temes Principis i Finals, que ja formaven part de l’espectacle en directe del grup i que ja coneguem tots de sobra. Pel que respecta als nous temes, podem trobar col·laboracions amb artistes de gran nivell com Figa Flawas, Ginestà, The Tyets i la valenciana Naina, amb una cançó que parla sobre l’estima a eixes amigues que són tan importants per a nosaltres.\nDins del mateix disc podem trobar-hi tota mena d’estils musicals per a qualsevol gust, en el que el grup d’Alzira considera com una llar carregada de persones que sempre t’acompanyen i que et faran ballar. Una casa inacabada on hi ha sentiments positius com l’estima, l’amistat i les ganes d’eixir de gresca.\nSi vols sentir el disc ja està sencer en les plataformes de música habituals i, pròximament es publicaran els videoclips de cadascuna de les cançons. Quina és la que més vos ha agradat?\n"
    },
    {
        "id": 1,
        "url": "https://www.tresdeu.com/2024/02/7-cancons-raiz/",
        "category": "Discos",
        "title": "7 cançons per a la tornada de La Raíz",
        "author": "Redacció",
        "date": "14 Febrer 2024",
        "content": "La tornada de La Raíz ha provocat que tots els fans es preparen per al pròxim concert del grup, però també ha aconseguit captar a nous oients que volen conéixer l’essència d’aquest grup valencià que va pegar tan fort la dècada passada. Ja han confirmat que l’únic concert d’aquesta gira serà en el WiZink Center, però les entrades encara no estan a la venda. Per això, hui anem a fer una recopilació de les cançons més mítiques del grup.\nEl lado de los rebeldes (2011)\nLa cançó que dona nom al primer disc de la banda El lado de los rebeldes és un dels temes essencials del grup que condensa una temàtica que es repeteix durant la gran majoria de les seues cançons: un cant de lluita d’una persona que clama per trobar la llibertat que l’han furtada.\n\nNoches en Babylon (2011)\nAmb referències a la pirateria i la vida dels bucaners, Noches en Babylon és altra de les essencials per a començar a escoltar La Raíz. Noches en Babylon, amb un ritme que beu més del rap, també és altra de les primeres cançons publicades La Raíz.\n\nEl Tren Huracán (2012)\nEl Tren Huracán és altra de les cançons que parlen de la llibertat i que conta la història d’una persona en la qual els músics de la banda es veuen reflectits. El Tren Huracán no serà una de les cançons més conegudes, però, sense dubte, és de les més personals que té el grup.\n\nA la Sombra de la Sierra (2013)\nA la Sombra de la Sierra és, probablement, la cançó més coneguda del grup i no necessita cap presentació. Encara i tot, és una cançó que s’ha d’escoltar per a entendre la trajectòria del grup.\n\nJilgueros (2013)\nAsí en el Cielo como en la Selva va ser tot un punt d’inflexió pel que fa al posicionament i la fama del grup. Jilgueros, tota una crítica al sistema polític de l’època segueix la línia del posicionament del grup.\n\nEntre poetas y presos (2016)\nUna altra de les cançons més rellevants del grup. Entre Poetas y Presos arriba en el moment de la primavera de l’educació valenciana després de les retalles provocades pel govern. Una de les seues cançons més reivindicatives.\n\nRueda la Corona (2016)\nAquesta metàfora dels escacs arriba també en un moment de lluita. Un altre cant de llibertat contra el sistema que sempre ha sigut la insígnia del grup. Rueda la Corona és un atac directe contra la monarquia i la seua situació de poder.\n\nNos Volveremos a Ver (2016)\nAcabem amb Nos Volveremos a Ver, la cançó promesa amb què van posar punt seguit a una trajectòria que per a molts va ser curta, però sempre amb la il·lusió de tornar a pujar-se’n als escenaris, com han demostrar amb aquesta tornada en 2024.\n\nI tu, quines són les cançons que més ganes tens d’escoltar en la tornada de La Raíz?\n"
    },
    {
        "id": 2,
        "url": "https://www.tresdeu.com/2024/02/quinto-ara-senzill/",
        "category": "Discos",
        "title": "Quinto, una nova cara al panorama musical valencià",
        "author": "Redacció",
        "date": "08 Febrer 2024",
        "content": "Quinto és la nova aposta per a l’ecosistema musical que arriba a la música en solitari amb el seu tema Ara què fem?, que li serveix per al seu objectiu: liderar el nou rumb de l’urban valencià començant per aquest viatge introspectiu que té les relacions i l’estima.\nAra què fem? és un tema que està produït per Àlex Blat, Dani Belenguer (Bearoid) i el mateix cantant, que uneix els ritmes més típics de l’urban-pop amb uns arranjaments que porten el tema pels camins de la incertesa i la desconnexió en l’amor que ja podem veure plasmada en el títol d’aquest primer senzill que formarà part de V, un EP recopilatori.\nLa cançó també parla de la indiferència i d’un desafiament a les dinàmiques tòxiques per a acabar mostrant la realitat d’un problema que s’amaga una crua realitat a simple vista. Aquest missatge es presenta com la carta de presentació de l’artista amb una peça audiovisual que Lluck Tomàs i Raül Solves han fet possible.\nLa resta de l’EP el podrem veure al llarg de 2024, un primer treball en el qual Quinto vol demostrar que té les capacitats per a innovar i renovar la música urbana valenciana. Si vols anar a la preestrena, tindrà lloc en Pego, el seu municipi natal el pròxim dissabte 9 de març de 2024 i pots fer-te ací amb les teues entrades.\n\n"
    },
    {
        "id": 3,
        "url": "https://www.tresdeu.com/2024/02/tornada-la-raiz/",
        "category": "Discos",
        "title": "La Raíz torna després de sis anys",
        "author": "Redacció",
        "date": "07 Febrer 2024",
        "content": "Ja fa sis anys des que La Raíz va celebrar el seu últim concert. Davant de vora 20.000 persones es van acomiadar dels escenaris per donar pas a altres projectes musicals. Hui, tornen per sorpresa després de reactivar les seues xarxes socials.\nLa formació que va ser tot un referent ha trencat un silenci que estava present des de 2018 i que ha generat un gran rebombori per totes les xarxes socials. La campanya de tornada va començar amb un àudio misteriós que s’ha completat amb la publicació d’un xicotet curt.\nEn aquesta peça audiovisual, la banda fa referència a “Nos volveremos a ver“, una de les seues cançons més reconegudes mentre un jove arreplega una cervesa que ha estat sis anys al rebost.\nPer la seua part, Pablo Sánchez ja ha donat les seues primeres declaracions al respecte: “Prometimos que nos volveríamos a ver y lo vamos a cumplir este 2024. No hay una idea diseñada de un reencuentro continuado, pero sí está claro que al menos nos vamos a juntar una vez más para cantar las canciones junto al público. Será una reunión que le debemos a la Banda”\nD’aquesta forma, La Raíz ha convidat els seus seguidors a celebrar la seua tornada amb un comunicat breu, però que encara suscita prou misteri. La banda, formada per un total d’onze músics torna a pujar-se’n als escenaris després d’una parada que, per a molts va ser incomprensible, però que tots celebren mentre s’esperen confirmacions de dates.\n\n \n"
    },
    {
        "id": 4,
        "url": "https://www.tresdeu.com/2024/01/succesor-zoo/",
        "category": "Discos",
        "title": "Qui serà el successor de Zoo?",
        "author": "Redacció",
        "date": "08 Gener 2024",
        "content": "Zoo anuncia la seua retirada amb un vídeo protagonitzat per un monet que, després de deu anys en què la seua música i les gires, decideix desaparéixer en la foscor del bosc.\nEl vídeo de l’adeu, protagonitzat pel monet que ha sigut la icona de la banda des del seu naixement l’any 2014, ha servit d’acomiadament dels escenaris per al grup. La gira de tancament, que constarà únicament de deu concerts i que acabarà al Pirata Beach Festival, a Gandia, al mateix lloc on tot va començar.\nJa fa deu anys que Zoo va començar la seua marxa a l’estiu de l’any 2014, amb el llançament d’Estiu, una cançó que els va impulsar al llançament del seu projecte musical. Ara, després de tres discos d’estudi, un EP, dos àlbums en directe i haver fet concerts al Wizink Center de Madrid o al Palau Sant Jordi de Barcelona, ens diu adeu una de les bandes valencianes més importants del panorama musical.\nPer a aquesta última gira tindrem tota mena de localitzacions com La Riviera de Madrid, Telecogresca a Barcelona, Primavera, Iruña Rock a Pamplona, Zeid Fest a Bilbao, el Viñarock o el Sensenom Festival a Palma. Tot per a tancar la seua trajectòria com a grup a Gandia, en el context del Pirata Beach Festival.\nAmb la marxa de Zoo, igual que molts altres grups del panorama valencià com Smoking Souls, El Diluvi o Xavi Sarrià, ens naix el dubte de saber qui serà el successor en el cim de la música valenciana actual.\nPer una banda, La Fúmiga pareix que va agarrant més i més força i està a l’espera de la publicació del seu tercer disc d’estudi amb el qual farà la seua gira enguany. Altres que estan en el punt de mira són Maluks, Sandra Monfort, La Maria o Esther. També és important destacar a Naina, que arriba com una revelació al panorama amb un estil de música molt diferenciat. Qui penseu vosaltres que serà el següent grup a destacar?\n\n \n"
    },
    {
        "id": 5,
        "url": "https://www.tresdeu.com/2023/12/josep-nadal-torna/",
        "category": "Discos",
        "title": "La tornada de Josep Nadal a la música",
        "author": "Redacció",
        "date": "22 Desembre 2023",
        "content": "Ja han passat huit anys des de L’Última Volta i amb això, l’última vegada que La Gossa Sorda va deixar de fer cançons i concerts. Josep Nadal, un dels cantants, a més de compositor i lletrista del grup, ha passat aquest període allunyat del circuit musical valencià, això no obstant, eixe temps ja ha acabat i torna a la música amb el projecte de Pep De La Tona.\nJosep Nadal no torna a soles, ja que ho farà amb Héctor Peropadre que ha treballat amb Aspencat i Xavi Sarrià, i de la cantant i pianista Cate Giorgi. A més, per a la gravació dels seus temes compta amb la presència de companys de tota la vida de la zona de Pego, com a part dels músics de La Gossa Sorda, Smoking Souls, Aspencat, Zoo, Malifeta, Ciudad Jara i Ferreteria Rosario. \nLa primera cançó de Pep De La Tona ja és publicada amb el nom de Caminem La Nit, que serveix com un avançament del projecte. Un tema que parla sobre la decepció d’una societat que està immersa en un individualisme salvatge on les baralles col·lectives són l’únic camí cap a la supervivència. Per a poder escoltar el disc sencer, haurem d’esperar a primavera, quan també començarà la gira de presentació d’aquest.\n\n"
    },
    {
        "id": 6,
        "url": "https://www.tresdeu.com/2023/12/jazzwoman-nova-canco/",
        "category": "Discos",
        "title": "El nou tema de Jazzwoman que has d’escoltar",
        "author": "Redacció",
        "date": "21 Desembre 2023",
        "content": "Jazzwoman una de les artistes més escoltades del panorama, ha publicat un dels seus nous temes MYLOVAH, una cançó que, segons l’artista, mescla els ritmes propis de la bachata amb pinzellades pròpies del reggae sufer en una unió que, sense dubte, no et deixarà indiferent. Aquesta última cançó de Jazzwoman s’ha publicat amb un videoclip que pots veure entrant al següent enllaç.\nPel que fa a la cançó, també destaquem la lletra de la mateixa que és la següent:\n\nI el cora s’accelera\nque no sap ni com batega\njo molt cardíaca perduda\nde cap te faig l’escultura.\nI jo no se\nque se m’oblida\ntot lo que tenia per fer\nés una ànima lliure.\nÉs una ànima lliure\nés una ànima lliure\nOH AH!.\nEm diu bon dia com et va\npren ací està el teu cafè\na la vora del mar\nsomrius pa’ mi ja està tot fet.\nQue farem sense tu\nel cel ja no està tan oscur\nla lloba va a la lluna al costat del mar\nsobren les paraules, està bé, “suave”.\nQue farem sense tu\nel cel ja no està tan oscur\nla lloba va a la lluna al costat del mar\nsobren les paraules, està bé, “suave”.\nPerqué amb tu sempre jo gaudiria\namb tu “mi amor” la lluna baixaria\nun bes de sobte i el cor s’engalia\ntu ets “ma lovah”.\nTu encengueres la llum\nque tenen ixos ulls\nenamorada de tu de la teua actitud\ndels teus dies “de locos” quan baixes al sud\nQue farem sense tu\nel cel ja no està tan oscur\nla lloba va a la lluna al costat del mar\nsobren les paraules, està bé, “suave”.\nQue farem sense tu\nel cel ja no està tan oscur\nla lloba va a la lluna al costat del mar\nsobren les paraules, està bé, “suave”.\nIngovernable\nesta bé, “suave”\ntan ingovernable\nesta bé, “suave”\ntan ingovernable\nesta bé, “suave”\ntan ingovernable.\n"
    },
    {
        "id": 7,
        "url": "https://www.tresdeu.com/2023/11/catarres-invencibles/",
        "category": "Discos",
        "title": "Els Catarres comparteixen Invencibles",
        "author": "Redacció",
        "date": "17 Novembre 2023",
        "content": "Els Catarres han presentat un nou treball que engloba els més de deu anys de trajectòria que porten damunt dels escenaris. El treball, que arriba amb el nom d’Invencibles és una recopilació de les seues onze cançons més característiques i emblemàtiques amb algunes renovacions i col·laboracions de gran nivell.\nInvencibles no solament ha eixit a les plataformes digitals, ja que també podràs fer-te amb la teua edició física en la botiga dels concerts del grup. Pel que fa als artistes que també han posat de la seua part en aquest disc podrem nomenar a Joan Dausà, que ha col·laborat en Tokyo, Stay Homas i Panxo, cantant de la banda de Gandia, Zoo han format part de la nova versió de Vull estar amb tu. Zetak, per la seua part, s’ha unit a la banda per a cantar la cançó que també li ha donat el títol a aquest recopilatori, Invencibles. Figa Flawas han sigut una companyia perfecta per a la revisió de la ja més que coneguda Jenifer. Diamants, ha comptat amb l’Escolania de Monserrat, mentre que Lluis Llach ha posat la seua veu a Un sostre fet d’estrelles.\nPerò també podem trobar-hi molts més companys que han volgut participar en la commemoració dels deu anys damunt dels escenaris d’Els Catarres com, Els Amics de les Arts a Tintín, la Balkan Paradise Orchesta a Rock&Roll o La porta del cel, amb Sopa de Cabra. Pel que fa a En peu de guerra, la banda catalana ha volgut col·laborar amb una selecció d’artistes del País Valencià, per tant, podrem sentir les veus de Xavi Sarrià, Smoking Souls, La Fúmiga, La Gossa Sorda i el Diluvi entre els versos d’aquest tema. El disc acaba amb una versió simfònica de Fins que arribi l’alba i el bonus track Cor, cançó que encara no formava part de cap disc.\nSi vols escoltar les noves versions de les cançons més icòniques d’Els Catarres, pots trobar-lo al següent enllaç. Què vos pareixen les noves versions?\n"
    },
    {
        "id": 8,
        "url": "https://www.tresdeu.com/2023/11/mitologia-malifeta/",
        "category": "Discos",
        "title": "Ja hem escoltat l’últim disc de Malifeta",
        "author": "Redacció",
        "date": "16 Novembre 2023",
        "content": "Ja està disponible el nou disc de Malifeta, l’hem pogut escoltar i vos portem les nostres primeres impressions dels nous temes del duet conformat per Arnau Jiménez i Mireia Matoses, també components d’altres grups com ara Zoo i Pupil·les.\nLa primera cançó de MITOLOGIA, nom que té aquest primer treball recopilatori, es diu INTRO i és l’única col·laboració que podem trobar en aquest treball. Als dos components del grup se’ls uneix Jonatan Penalba, el cantant de l’Alcudia, amb la seua veu característica.\nLa segona cançó SE7EN, és tot un cant de lluita que ja, des del títol fa referència als set pecats capitals i com aquests giren al voltant de les dones. Una cançó alliberadora que crida contra una societat patriarcal que va nàixer a partir d’Eva, la primera dona.\nPAPALLONA, per la seua part, és una de les cançons més íntimes que podem trobar al disc. Amb un estil que recorda a Antònia Font o Joan Miquel Oliver, Arnau es llança a parlar sobre els seus sentiments i sensacions més profundes.\nEMILI BARÓ, 14, és una cançó que parla amb nostàlgia de l’època d’estudiants on l’amistat, els companys de pis i els vincles que generem en eixe moment vital, acaben marcant-te per a tota la vida.\nLa següent cançó del disc és SI ME DICES, un tema empoderant que parla sobre com la societat afecta la realitat de les dones i les pressiona perquè puguen encaixar en el món masclista al qual es veuen sotmeses.\nEntrem en les últimes tres cançons d’aquest disc, MITOLOGIA amb la cançó LLENGUA NEGRA, on el duo parla de temàtiques com el desig i l’atracció fins un punt obsessiu.\nTONI, la setena cançó del disc parla sobre una parella que es coneix una nit de festa i, quan arriba el moment de la veritat, el xic sofreix un gatillazo. Mentre ell es desespera, podem veure com ella l’ofereix alternatives per solucionar la situació.\nAquest treball de Malifeta tanca amb EDAT on el tema principal de la cançó és saber si ja són massa majors per a cantar reggaeton. Un plantejament sobre l’edat i l’estil musical que es pot estendre a qualsevol àmbit.\nAcí vos deixem tota la llista de reproducció de les cançons a Youtube i vos recordem que podreu trobar-les a totes les plataformes a partir de les 00:00 d’aquest divendres.\n"
    },
    {
        "id": 9,
        "url": "https://www.tresdeu.com/2023/11/diluvi-el-caminant/",
        "category": "Discos",
        "title": "El Diluvi tanca una etapa amb “El caminant”",
        "author": "Redacció",
        "date": "15 Novembre 2023",
        "content": "El Diluvi ha presentat el seu últim senzill El caminant, que formarà part del seu últim disc abans de l’aturada temporal que ha anunciat el grup. Per tant, El primer ball, l’EP que recopilarà les últimes cançons tindrà un total de sis temes que ja són publicats. Aquest recopilatori comptarà també amb una edició física limitada que estarà limitada.\nPel que fa a aquest últim tema, podem trobar la inspiració en el llibre homònim de Hermann Hesse, on la lletra, de la mateixa forma que en el treball de l’escriptor alemany, parla sobre un viatge que va més enllà dels mapes, contant una història sobre un caminant solitari que cerca sobre el món, el sentit de la vida i la identitat pròpia. La cançó, a més, ha tingut la col·laboració de Carles Belda, que ha aportat sonoritats de la rumba catalana i la combinació dels aires festius tradicionals amb sintetitzadors.\nDurant novembre, desembre i gener, podrem gaudir dels últims concerts del Diluvi abans de la seua aturada parcial. Després de deu anys que han implicat sis discos i concerts per tot el territori lingüístic, posen punt i a part a aquesta etapa amb concerts el pròxim 23 de novembre a la Sala Moon de València, el Millars Fest el 25 de novembre o el concret de Cap d’Any que es farà al Festivern en Tavernes de la Valldigna.\nSi vols escoltar les sis cançons que formen part d’aquest nou EP, pots trobar-les a totes les plataformes musicals o entrant al següent enllaç.\n"
    },
    {
        "id": 10,
        "url": "https://www.tresdeu.com/2023/11/novetats-cap-setmana/",
        "category": "Discos",
        "title": "5 novetats musicals per al cap de setmana",
        "author": "Redacció",
        "date": "02 Novembre 2023",
        "content": "Arriba el cap de setmana i hui fem una recopilació d’algun dels últims temes musicals que han eixit. Dins d’aquesta llista podem trobar remixos, tornades de músics que ja ens agradaven i una gran varietat d’estils per a tots els gustos possibles. Vols saber un poquet més? Ací et deixem 5 novetats musicals per aquest cap de setmana.\nDimecres – Remix d’ESTHER amb Jazzwoman\nJa fa un any des que ESTHER va traure el seu primer disc de llarga durada i quina millor celebració que el remix d’una de les cançons que més sona de l’artista de Vinaròs. Una mescla que li dona la volta a la cançó que ja coneixíem i que ha comptat amb la col·laboració de Jazzwoman, una de les artistes més escoltades del panorama musical.\n\nParadigma mort d’Àlex Seguí\nÀlex Seguí, exvocalista de la Gossa Sorda, ha publicat la seua primera cançó en solitari. Paradigma mort és una cançó reivindicativa que tracta d’explicar el context actual en el qual estem vivint amb una lletra amb molta profunditat. El tema no arriba únicament com una cançó, ja que ve acompanyada d’un videoclip que podeu trobar al següent enllaç.\n\nFree tour de Chave\nFree tour és el nou llançament de Chave. Aquest senzill formarà part del seu pròxim EP Capitano del popolo, que veure la llum el dimarts 14 de novembre. Tot el recopilatori ha tingut quasi un any d’elaboració perquè la intenció de l’artista sempre ha sigut poder fer tot el treball al voltant de la figura del Capitano del popolo, una figura de la Itàlia medieval que equilibrava el poder de les famílies nobles.\n\nNanana de Mista Godeh ft. Neim\nMistah Godeh ha presentat el seu nou single que té com a nom Nanana. En una col·laboració amb el productor Neim han publicat aquest tema que té una clara base de reggae dels anys noranta, a més d’un missatge molt clar que lluita per la legalització del cannabis. Una cançó que pretén cridar a la reflexió i posa aquesta temàtica en el punt de mira.\n\nSkaparapid\nPer la seua part, Skaparapid està celebrant el seu trenta aniversari amb una gira que tindrà parades en moltes ciutats. El grup també està celebrant aquesta data tan especial amb la publicació de noves cançons i col·laboracions amb grups com Maluks, Xavi Sarrià o Ana Tijoux entre altres. Esperem que tots aquests temes es recopilen posteriorment en un disc.\n\nHavies escoltat alguna d’aquestes noves cançons?\n"
    },
    {
        "id": 11,
        "url": "https://www.tresdeu.com/2023/10/nominats-premis-ovidi/",
        "category": "Discos",
        "title": "Tots els finalistes dels Premis Ovidi",
        "author": "Redacció",
        "date": "16 Octubre 2023",
        "content": "El pròxim diumenge 22 d’octubre de 2023, se celebrarà el 18é lliurament dels Premis Ovidi a partir del Col·lectiu Ovidi Montllor. L’esdeveniment, que serà gratuït i públic per als assistents, començarà a les 19.00 h al Gran Teatre de Xàtiva i serà presentat per la comunicadora Amàlia Garrigós.\nPel que fa al jurat, enguany estarà compost per Xavier Aliaga, Cèsar Amiguet, Vicent Xavier Contrí, Josep Vicent Frenchina, Amàlia Garrigós, Anna Roig Llabata i Quim Vilarnau. Amb més de 207 treballs que s’han tingut en compte, entre 89 treballs de llarga durada i 118 senzills, manté unes xifres paregudes a les dels últims anys.\nLa tendència ens demostra que ha augmentat la producció dels senzills digitals i té repercussió en els Premis Ovidi, ja que eixes cançons que no estan incloses en un disc de llarga durada al moment de tancar els premis, no tenen l’oportunitat de participar en les categories com “Millor Disc“. Açò es reflecteix, per exemple, en les categories Públic familiar i Mestissatge, on solament s’han pogut seleccionar tres finalistes, i no quatre com el resta, perquè encara que hi havia més senzills, no estaven inclosos en cap àlbum.\nPer tant, els finalistes per categories als Premis Ovidi d’enguany són:\nMILLOR DISC DE CANÇÓ D’AUTOR/A\nAmic dels Cirerers, Amic dels cirerers (autoedició, 2023)\nCarles Dénia, Mussol (autoedició, 2023)\nRafa Xambó, Últimes cançons (Stanbrook, 2023)\nVerdcel, Petricor (Satélite K, 2023)\nMILLOR DISC DE PÚBLIC FAMILIAR\nCanta Canalla, Estima el valencià II (ACPV, 2023)\nCanta Canalla, Pim pam pum (autoedició, 2023)\nMarcel el Marcià, Música infantil tradicional en valencià (autoedició, 2023)\nMILLOR DISC DE FOLK\nCarraixet, 50 anys (Colinas Music, 2022)\nLa Maria, L’Assumpció (Propaganda pel Fet!, 2023)\nPep Gimeno Botifarra, Ja ve l’aire (El Mico Entertainment, 2022)\nRonda Llemosina, Alqueria de la mar (autoedició, 2023)\nMILLOR DISC DE HIP HOP I ELECTRÒNICA\nCentvi DG, M’agradaria (autoedició, 2023)\nD’Altre Poble, Trencadís (Petaca Records, 2022)\nPalmer, Delericte (Bureo Músiques, 2023)\nSa Pena, Principis (autoedició, 2023)\nMILLOR DISC DE MESTISSATGE\nMaluks, Cor i foc (Propaganda pel Fet!, 2023)\nNiuss, Macedònia (Atomic Records, 2023)\nOceäns, Una nit d’estiu (Atomic Records, 2023)\nMILLOR DISC DE POP\nCarles Chiner, El bon satvatge (27 Ladridos, 2023)\nColomet, 22 (Atomic Records, 2023)\nEsther, Les cartes que mai vaig cremar (Primavera d’Hivern, 2022)\nOna Nua, Superpop (Onanua Produccions, 2023)\nMILLOR DISC DE ROCK\nBatoi, Gatzara (autoedició, 2023)\nJosu Miró, La llum (La Fera CC, 2023)\nLespurna, Mal en calma (autoedició, 2023)\nMossén Bramit Morera i els Morts, Cadàvers Exquisits (Family Spree Recordings, 2023)\nMILLOR DISC D’ARTISTA REVELACIÓ\nCentvi DG, M’agradaria (autoedició, 2023)\nLa Maria, L’Assumpció (Propaganda pel Fet!, 2023)\nOnes, Metànoia (Atomic Records, 2023)\nVerger, Solatge (autoedició, 2023)\nMILLOR PRODUCCIÓ I ARRANJAMENTS\nCarles Chiner, El bon satvatge (27 Ladridos, 2023)\nLa Maria, L’Assumpció (Propaganda pel Fet!, 2023)\nOna Nua, Superpop (Onanua Produccions, 2023)\nPep Gimeno Botifarra, Ja ve l’aire (El Mico Entertainment, 2022)\nMILLOR CANÇÓ\n“La dansà de Teranyina”, Pep Gimeno Botifarra, Ja ve l’aire (El Mico Entertainment, 2022)\n“Mon vetlatori”, La Maria, L’Assumpció (Propaganda pel Fet!, 2023)\n“Moreneta”, Sandra Monfort, Mona (Hidden Track Records, 2023)\n“Pedra de riu”, Carles Chiner, El bon satvatge (27 Ladridos, 2023)\nMILLOR LLETRA\n“Ara o mai”, Carles Dénia, Mussol (autoedició, 2023)\n“El per què de les coses”, Josu Miró, La llum (La Fera CC, 2023)\n“La dansà de Teranyina”, Pep Gimeno Botifarra, Ja ve l’aire (El Mico Entertainment, 2022)\n“On naix la llum blanca”, Verdcel, Petricor (Satélite K, 2023)\nMILLOR DISSENY\nAlbert Doménech per L’Actor Secundari i l’eco dels passos en fals (La Fera CC, 2023)\nLaura Sanantonio Crespo per Josu Miró, La llum (La Fera CC, 2023)\nLola Bou per Lola Bou i Manel Brancal, Fràgil (autoedició, 2023)\nSud+Sud per Esther, Les cartes que mai vaig cremar (Primavera d’Hivern, 2022)\nMILLOR VIDEOCLIP\n“Dones de l’Univers” de La Pepa: www.youtube.com/watch?v=E76hz_CrPVs\n“Manyacaes” de Maigmó: www.youtube.com/watch?v=FxHXqwOaXuw\n“Mitja lluna i l’estel (a contracor)” de VerdCel: www.youtube.com/watch?v=fPCU6CWg31s\n“U” de Marco Pompero: www.youtube.com/watch?v=qTQDvE0dp78\n \n"
    },
    {
        "id": 12,
        "url": "https://www.tresdeu.com/2023/10/cancons-nou-octubre/",
        "category": "Discos",
        "title": "Tres cançons i dos disc per al 9 d’octubre",
        "author": "Redacció",
        "date": "08 Octubre 2023",
        "content": "La tardor ja ha arribat i ho ha fet amb moltes cançons musicals de gran nivell. Per això, des de Tresdeu et portem tres cançons i dos discos nous que has d’escoltar per aquest 9 d’octubre.\nLa mentida d’El Diluvi\nEl Diluvi ha presentat La mentida, una nova cançó que se suma a la resta de senzills llançats durant aquest any i que serà l’última cançó abans de l’aturada temporal que ha anunciat el grup. Per tant, aquest single juntament amb El primer ball, Espere, A fer la mà, Terra que no oblida i alguna sorpresa que encara no han desvelat compondran l’EP que es publicarà els pròxims mesos.\nLa mentida es manté en la línia festiva que mescla la sonoritat folk pròpia d’El Diluvi amb noves formes electròniques i parla del punt de soledat on pot portar-nos una mentida, per no atrevir-se a contar la veritat i encadenar mentides, i implica una reflexió sobre qui som i com ens mostrem a la resta.\n\nL’Actor Secundari i l’eco dels passos en fals\nL’Actor Secundari, per la seua part ha publicat el seu segon disc L’Actor Secundari i l’eco dels passos en fals un disc que entra directament en les emocions del personatge, però de forma mol més obscura que l’anterior, pretenent baixar als inferns més profunds.\nEl disc ha estat produït per Blai Antoni Vañó (conegut pels seus treballs per a Els Jóvens, Neus Ferri, Arthur Caravan, Andreu Valor, Joe Pask o Marco Pompero), qui ha sabut portar el so de les cançons a noves sonoritats que complementen a la perfecció les reflexions i emocions que es volen transmetre a la proposta.  A més, compta amb els músics Héctor Tirado i Blai Antoni Vaño a les guitarres, Dani Serra a la bateria, Ernesto Llorens als violins, Laura Sahuquillo al violoncel, Albert Vañó al baix i als teclats, i Albert Doménech a la veu.\n\nSer lliure de Diàspora\nDiàspora ha llançat el tercer dels temes musicals que destaquem, la cançó Ser Lliure, un nou senzill on han comptat amb la col·laboració de Víctor Parra de Broken Horizon. Aquesta cançó narra els fets que van passar el passat 18 d’octubre de 2020, on 14 joves van defensar el poble de Pego.\nA més, la cançó eixirà amb un videoclip reivindicatiu que compta amb la participació de Sergi Cots “Sono”, un dels 14 joves, com a protagonista de la història.\nLa Llum de Josu Miró\nJosu Miró comença una nova etapa dins de la seua carrera musical amb la publicació d’aquest àlbum. Un disc que està ple de profunditat i que aborda temes com l’amor i la complexitat que té. Dins d’aquesta recopilació podem trobar 9 temes nous on trobem un punt d’unió entre l’autotune i les noves textures musicals.\nEl disc es va publicar el passat 6 d’octubre dins del segell La Fera CC i la producció ha estat a càrrec del bocairentí Blai Antoni Vañó, artífex dels discos anteriors de Josu Miró (com a Joe Pask); i entre els músics que han participat en aquesta gravació podem trobar Martín Aguirre, Andreu Vidal, Dani Serra i el mateix Blai Antoni Vañó; antics col·legues de Joe Pask. També han participat David Boronat, Miguel Vañó i Sergio Bisbal.\n\nVull estar amb tu d’Els Catarres\nEls Catarres ens han sorprés amb aquesta nova versió de la cançó Vull estar amb tu, del disc Postals que es va publicar l’any 2013. Aquesta revisió del tema compta amb les col·laboracions de dos grans músics del panorama, per un costat, el grup Stay Homas i, per altre, del cantant de ZOO, Panxo.\nAquest tema és solament un primer tast d’un disc que es publicarà el pròxim 17 de novembre i que comptarà amb tota mena d’artistes de gran nivell com a col·laboradors.\n\nQuina d’aquestes cançons és la que més vos ha agradat?\n"
    },
    {
        "id": 13,
        "url": "https://www.tresdeu.com/2023/07/participa-treball-quinto/",
        "category": "Discos",
        "title": "Participa al primer treball de QUINTO",
        "author": "Carles Juan Carbonell",
        "date": "31 Juliol 2023",
        "content": "Josep QUINTO és un jove músic i creador que ha estat immers en la música des de primerenca edat, participant en diversos grups al seu poble natal de Pego, a la comarca de la Marina Alta.  “Ja m’he cansat de fer cançons per a mi mateix i vull que vagen una miqueta més enllà de l’escriptori del meu portàtil”, confessa QUINTO. I ara pots ajudar-lo, participa en el seu primer treball a través de Verkami.\nPego és conegut per la seua activa escena musical local, i ha sigut el caldo de cultiu on l’artista ha desenvolupat la seua passió per la música. Als seus 20 anys, el descobriment de la música urbana va marcar un punt d’inflexió en la seua carrera, portant-lo a explorar un estil propi, madur i distintiu. Aquest procés de creixement i evolució va culminar en la creació del seu primer treball discogràfic en solitari, que consta de sis peces originals. Cadascuna d’aquestes cançons reflecteix la seua personalitat artística i la seua singularitat, mostrant la seua visió i veu en l’escena musical actual.\nCom pots ajudar?\nEncara que compten amb algunes fonts de finançament per al projecte, necessiten la vostra col·laboració per a poder cobrir totes les despeses que comporta una producció d’aquesta envergadura. Aspectes vitals com la producció, enregistrament, mescla i masterització del treball, la fabricació i distribució de còpies, el disseny i la fotografia, així com el material promocional i la comunicació, requereixen del vostre suport per a dur-se a terme.\nCom a agraïment pel vostre esforç, han preparat una selecció de recompenses diverses perquè pugueu triar la que millor s’ajuste a les vostres preferències. Totes elles inclouen l’enviament directe a les vostres llars en cas que no hàgeu pogut recollir-les durant el concert de presentació.\nL’actuació es podrà programar de novembre a març de 2023. Consulta dates i disponibilitat a info@primaveradh.com\nLa vostra col·laboració serà fonamental per a fer realitat aquest projecte i aconseguir l’objectiu. Amb el vostre suport, podran dur a terme totes les etapes del procés de creació i promoció del treball musical.\nCALENDARI PREVIST\nPre-producció: Procés finalitzat.\nProducció, gravació i mescla: Juliol 2023.\nMasterització i edició final: Agost de 2023.\nEscolta anticipada per a mecenes: Setembre de 2023.\nDisseny gràfic: Agost i setembre de 2023.\nEnregistrament del material audiovisual: Setembre de 2023.\nPla de comunicació: Setembre de 2023.\nSortida escalonada de l’àlbum, showcases i concerts de presentació: Octubre, novembre i desembre de 2023.\nPrevisió d’entrega de recompenses a mecenes: novembre 2023.\nAquest procés és molt important per a QUINTO, que encara que admet sentir un vertigen davant la idea de llançar el seu disc, l’emoció i felicitat de compartir la seua música amb el món són encara majors. Amb un estil definit i madur, es perfila com una figura destacada en l’escena musical valenciana. El seu compromís amb la renovació de la música contemporània a través de les noves tendències urbanes promet captivar a un públic àvid de noves propostes musicals.\nAmb talent i passió pel seu art, l’artista es posiciona com una promesa de la música valenciana i una veu a seguir en la indústria musical actual. El seu treball i dedicació segurament el portaran a transcendir fronteres i a deixar una petjada significativa en el panorama musical de la regió i més enllà.\nNo t’ho penses més i ajuda a QUINTO amb el seu primer projecte ací!\n"
    },
    {
        "id": 14,
        "url": "https://www.tresdeu.com/2023/11/mafalda-ultima-gira/",
        "category": "Videoclips",
        "title": "Mafalda confirma la seua última gira",
        "author": "Redacció",
        "date": "14 Novembre 2023",
        "content": "Mafalda, el grup que va nàixer a Camp de Túria l’any 2010, han confirmat el seu acomiadament dels escenaris. Una última gira que té com a títol “Un último grito” ens deixarà concerts per ciutats com Bilbao, Barcelona i València, on tindran el seu últim concert a la Sala Moon, el pròxim 23 de novembre de 2024.\nAmb motiu de l’acomiadament del grup, han publicat un senzill Y así fue, una cançó que recull el seu estil propi i que serveix com una carta als seus oients. En paraules de la banda, expliquen Porque así fue, así lo vivimos y así de agradecidas estamos por todos estos años de amor a la música.\nLa cançó, per la seua part, és una peça emotiva que fa referència a la trajectòria de la banda valenciana que s’ha estrenat amb un videoclip on tanquen una etapa i diuen adeu a tot el que ha suposat Mafalda per a elles, amb una senzilla pregunta: Què és Mafalda per a tu?\nCom diuen elles, se’n van “Con el pecho lleno y con muchas historias que contar. Nos despedimos como mejor sabemos, que es haciendo música. Y así fue es una carta abierta entre la banda y todas las personas que formaron y formáis parte de este proyecto. Así fue y así quedará para siempre. Mil gracias por estar ahí.”\nSi vols formar part de la gira d’acomiadament, pots veure totes les ciutats i les dates en les quals actuaran dins del seu web.\n\n"
    },
    {
        "id": 15,
        "url": "https://www.tresdeu.com/2023/06/la-fumiga-presenta-finals/",
        "category": "Videoclips",
        "title": "“FINALS”, el nou single i videoclip de La Fúmiga",
        "author": "Carles Juan Carbonell",
        "date": "21 Juny 2023",
        "content": "La Fúmiga, un dels grups més populars del País Valencià, presenta el seu nou senzill carregat de significat. “FINALS” és una cançó pop que busca connectar amb les emocions més profundes, amb una lletra que pot ressonar en quasi tots. La percussió marcada i moments molt emotius, fan que la cançó transmeta encara més intensitat.\nEl nou single segueix la història iniciada amb el seu anterior llançament, “PRINCIPIS”, publicat el passat mes d’abril, i aborda els finals, ja siguen esperats o inesperats. Finals sorgits a partir de decisions pròpies o impostos per les circumstàncies, però finals, al cap i a la fi. Suposa un punt i a part per la decisió d’abandonar un lloc en el qual un no se sent feliç.\nProduïda i composta en Atomic Studio d’Ondara per Mark Dasousa i mesclada per Genís Trani, aquesta nova cançó pretén conquistar als fans i arribar a les emissores de ràdio de tot arreu. Segons expliquen ells mateixos: “Què serà de nosaltres? És la pregunta que tots ens hem fet en algun moment de les nostres vides quan arriba el final d’una relació i ens trobem a la vora de l’abisme, preparant-nos per a la caiguda i els dies grisos que s’aveïnen. Cap final és fàcil, així que tractem de facilitar-lo”.\nAquest estiu, La Fúmiga continuarà girant incansablement, amb més de seixanta concerts en els principals escenaris del País Valencià i Catalunya, incloent-hi festivals com Canet Rock, Arenal Sound i Acampada Jove on podràs cantar el seu nou single.\n\n"
    },
    {
        "id": 16,
        "url": "https://www.tresdeu.com/2023/03/trobades-diluvi-2023/",
        "category": "Videoclips",
        "title": "La nova cançó de El Diluvi per a les Trobades 2023",
        "author": "Redacció",
        "date": "23 Març 2023",
        "content": "Terra que no oblida és el titol de la cançó de El Diluvi que acompanyarà a les Trobades 2023. Aquesta proposta, que ve de part del grup de l’Alcoià, és tot un missatge d’estima i cura al nostre planeta.\nDos dels integrants del grup Flora Sempre i Andreu Ferre diuen que és una reivindicació que naix a partir del lema principal de les Trobades 2023 “Recuperem el verd”, un cant amb una lletra que promou la responsabilitat cap a la natura.\nEl nom de la cançó “fa referència a l’impacte que com a societat estem deixant en el nostre planeta i l’estima i cura que hem de procurar-li d’ara en avant” a més de ser una frase que forma part de la tornada del tema.\nLa lletra deixà molt patent la figura de l’escriptora valenciana Carme Miquel que es combina amb l’estil característic de El Diluvi amb un videoclip que preten apropar-se als més menuts de la casa per transmitir el missatge de cuidar la natura i no oblidar la terra on vivim.\nLa cançó s’ha presentat dijous 23 de març en l’event d’Escola Valenciana on s’ha conegut tota la informació referent a les Trobades 2023.\nQuè us pareix el nou tema de El Diluvi?\n\n \n"
    },
    {
        "id": 17,
        "url": "https://www.tresdeu.com/2023/02/no-a-la-mat-pepet-i-marieta/",
        "category": "Videoclips",
        "title": "Coneix la mobilització “No a la MAT” amb aquest videoclip",
        "author": "Redacció",
        "date": "22 Febrer 2023",
        "content": "Encara no has escoltat el nou tema de Pepet i Marieta? El 13 de gener van presentar “No a la MAT”, un crit en contra de la Molt Alta Tensió, una línia elèctrica de molt alta tensió amb torres de gran altura i que se situarà entre Morella i Almassora.\n“No a la MAT”, compta amb la col·laboració de diversos artistes com Ebri Knight, Tesa, El Diluvi i Xavi Sarrià, que s’han volgut unir a aquest tema d’estil ska rock per a denunciar les diferents MAT que l’empresa Forestàlia ha decidit impulsar amb el beneplàcit del Govern.\nPepet i Marieta han decidit llançar aquest tema davant la proliferació pel país d’aquestes línies que posen en risc l’equilibri natural de la població de les zones que es veuen afectades, té un impacte visual i acústic, influeix en l’hàbitat natural, la flora i la fauna i augmenta l’emissió de gasos hivernacle, entre moltes altres conseqüències.\nA més, com la MAT no sols afecta el País Valencià, sinó que també amenaça a diversos punts de la geografia catalana, ja són algunes les plataformes que també s’uneixen al “No a la MAT Catalunya” per a lluitar contra els projectes que Forestàlia té pensats en aquest territori.\nLa música és un dels millors canals que existeixen per a transmetre, reivindicar i expressar-se, i Pepet i Marieta han sabut aprofitar-ho. I és que sempre serà una cosa bona optar per opcions més saludables per a les persones i el medi ambient. Què us sembla aquesta iniciativa? No et quedes sense escoltar el seu nou tema!\n\n"
    },
    {
        "id": 18,
        "url": "https://www.tresdeu.com/2023/01/la-fumiga-i-els-catarres-collaboren-en-cancons-damor/",
        "category": "Videoclips",
        "title": "La Fúmiga i Els Catarres col·laboren en Cançons d’amor",
        "author": "Redacció",
        "date": "10 Gener 2023",
        "content": "Els Catarres i La Fúmiga, dos dels grups més populars de l’escena del pop festiu català i valencià, s’han unit per a compondre i produir a mitges la cançó “Cançons d’amor”. El resultat és un hit que neix del respecte i l’admiració de les dues formacions que han volgut rendir plegades un homenatge a les seues cançons més conegudes fent un collage amb alguns dels fragments més icònics. Com ells mateixos expliquen: “L’amor va de sentir-se estimat i fer-ho amb força, de cuidar-se i de sentir-nos a prop“. D’això parlen les cançons. També les nostres. Cada lletra conta una història i totes a la vegada. Hem jugat amb les nostres cançons per tal de construir-ne una. La que parla de nosaltres i de vosaltres. De les frases que ens han acompanyat durant molt de temps i que ara inicien un camí juntes: “Cançons d’amor”.\nLa producció de la cançó també ha estat en mans dels seus dos equips habituals. Per un costat, Atomic Studio de Mark Dasousa a Ondara (Alacant), per l’altre, els estudis de Can Pardaler de David Rosell a Artés (Bages). No és, doncs, una simple col·laboració, sinó una experiència singular i enriquidora que els ha permés crear una cançó des de zero, pactant i consensuant tots els processos de so, estil, arranjaments…\nEl videoclip que acompanyarà “Cançons d’amor”, ha estat dirigit per Helga Ambak i realitzat per Buffet Visuals, explica la història de tres persones que es troben amb Els Catarres i La Fúmiga i passen el dia plegats, compartint la gravació de la nova cançó i creant una nova experiència compartida. Una connexió directa, propera, agraïda i carregada de respecte i estima.\nSegur que hi ha moltes més històries d’amor que persones. La d’Els Catarres i La Fúmiga ha estat de les d’amor a primera vista. Que hagen coincidit en l’espai-temps ha estat un regal que els ha convertit ja en família. Una llavor amb forma de diamant.\n\n"
    },
    {
        "id": 19,
        "url": "https://www.tresdeu.com/2022/11/sociologia-animal-avancen-amb-la-nostra-historia-un-tast-del-seu-proper-disc/",
        "category": "Videoclips",
        "title": "Sociologia Animal avancen amb ‘La nostra història’ un tast del seu proper disc",
        "author": "Redacció",
        "date": "11 Novembre 2022",
        "content": "El grup de música urbana Sociologia Animal avança un primer tast del que serà el seu quart disc d’estudi amb el senzill ‘La nostra història’, on despleguen el seu rap contestatari i de compromís social adobat amb influències musicals diverses. \n‘La nostra història’ és el primer avançament de l’àlbum ‘Contrapoder Vol.2’, que veurà la llum al 2023 i que és un considerable salt endavant per al grup valencià, després d’incorporar a la DJ Jèssica Olcina als plats i a Daniel Spencer a la guitarra. \nAmb una lletra agosarada i profundament crítica que remet a la lluita i la resistència contra les injustícies, ‘La nostra història’  parla sobre l’herència musical rebuda d’artistes com la Gossa Sorda, Obrint Pas o Lluís Llach i s’acompanya d’un videoclip de Carlo Barrella i Guille Terrádez. El nou senzill del grup compta amb la producció musical del Pianista i gravació i masterització de Loren D. i inclou un sample de ‘La nostra sort’, de la Gossa Sorda.\n\nSociologia Animal\nSociologia Animal és un grup de rap amb un important component social i polític que naix a València l’any 2018, de la mà de Javier Cencillo, ‘Renacencista’ (València, 1988), i Joan Pascuet, ‘Pianista’ (Sant Sadurní d’Anoia, 1993). La bona acollida que van tindre ambdós MC en el panorama underground valencià va derivar en la publicació del seu primer àlbum,’Praxis’ al 2019. Sociologia Animal compta amb 3 discs enregistrats en només quatre anys i més de 30 cançons que consoliden un projecte en el qual han participat artistes com Tesa, Malparlat, Frida, Pacifiko o Loren D. Van ser guanyadors del concurs Pàmpol Roig (Acampada Jove) i finalistes al concurs Engresca’t (Telecogresca) amb el seu directe àgil, potent i festiu que posa l’accent sobre qüestions socials, amb un pensament crític. Per a la preparació i gira del seu quart àlbum, ‘Contrapoder Vol. 2’, els dos cantants compten també amb Jèssica Olcina als plats i amb Daniel Spencer a la guitarra. \n"
    },
    {
        "id": 20,
        "url": "https://www.tresdeu.com/2022/05/lunituns-amb-la-tia-figa/",
        "category": "Videoclips",
        "title": "Torna el reggaeton en valencià de Lunituns amb La tia figa",
        "author": "Redacció",
        "date": "26 Maig 2022",
        "content": "Quatre anys després de publicar el seu hit “En folles no falles” tornen amb tres cançons: “Wedo”, “Tahasi” i “Delorean”\nLuniTuns tornen amb una proposta brillant, ‘Tamagotxi’, una mixtape de tres cançons on ens condueixen pel trap paròdic, el ‘reggaeton parsero’ i l’emotrap amb essència ‘pop maquineto’. Tot això amb la col·laboració de luxe de La tia figa. Les cançons que conformen aquest EP s’anomenen “Wedo”, “Tahasi” i “Delorean”. I per a arrodonir, la mixtape compta amb la producció estel·lar de Biano (“Wedo”), SvmBeatz (“Tahasi”) i 60kcvndy (“Delorean”).\n\nLuni Tuns presenten un videoclip amb el tema “Delorean”. Enyorança, nostàlgia, i la idea que el nostre “jo xiquet” era més feliç del que ja mai serem. “Delorean” és un viatge en el temps, un cant a la infantesa dels LuniTuns marcada pel “techno hardcore” i la televisió sense filtres que va marcar la banda sonora dels anys 90.\n\n"
    },
    {
        "id": 21,
        "url": "https://www.tresdeu.com/2022/05/zoo-grauera/",
        "category": "Videoclips",
        "title": "Nova cançó de ZOO gravada en directe al Grau de Gandia",
        "author": "Redacció",
        "date": "09 Maig 2022",
        "content": "La banda gandiana ZOO, que l’any passat publicava el seu tercer disc, ‘Llepolies’ (ZOO Rècords, 2021), i que actualment es troba girant per tot el país, acaba de publicar el videoclip d’una nova cançó. ‘Grauera’ és el nom d’aquest single gravat en directe en el port de Gandia i que compta amb la col·laboració de Sandra Monfort i Lia Kali als cors, Clapas a la bateria i David Martínez a la trompeta.\n‘Grauera’: un cant a l’amor, a la rutina, i al trànsit a això que anomenem la vida adulta, dibuixant un retrat costumista i romàntic de la vida en un poble portuari.\nZOO torna amb aquest nou tema als ritmes lents més rapers, acostant-se al soul, sense abandonar els beats electrònics propis del seu estil musical. A més, per a aquesta ocasió ZOO ha sumat nous elements instrumentals que donen a la cançó una sonoritat única i poc usual en la banda de Gandia. Dos coristes, bateria i trompeta participen en aquest tema el so del qual es va registrar en directe durant el rodatge del clip.\nNova música per a aquest 2022 en el qual la banda continuarà recorrent tot el país amb la gira presentació del seu últim treball i que culminarà al desembre amb els dos concerts de fi de gira: el 3 de desembre en el Wizink Center de Madrid i el 10 de desembre al Palau Sant Jordi de Barcelona.\n\nGrauera – ZOO (lletra)\nM’esta reclamant atenció algu d’ahi fora\nm’estan venint molts compromisos a l’hora\nhe recordat que he de tornar un rebut\nm’estan cridant per alguna factura\nja m’han colat alguna lletra menuda\nm’han oferit ja algun segur de mort\nvigila cada passa, què porta eixa vacuna?\nposa una alarma en casa, cuida el colesterol\ni estén la roba, i ves al banc i paga\nde dilluns a dilluns, vida a la sopa boba\nprovant la tele nova, esquivant la mala baba\nfugint d’aquella cova, novela inacabada\ni em pesa el moviment i em dol estar parat\ni pesen els segons, que cauen a plom\ni en eixes que vens tu, l’estrella de la saga\ni en res ho arregles tot, i rode jo amb el mon\nquè feliços i amb què poc\nmou la falda verda i la cistella\nregolfant de bon humor\nsempre veu mig plena la botella\nM’esta reclamant atenció no per ella\nsols atenció\nque ací hi ha un dèficit claríssim, cabró\ni ara respira pau el grau, i passió\ni hem fet d’un pis menut una mansió,\nun palau amb corredor que és una pista de ball\ndormim en el saló? reinventem els espais?\nretronen per la casa els mammas & the pappas\nsopem de kinto i tapa, i ens ho gaudim com mai\nhui anirem a vore caure el sol\nfesta de les llums de la tardor\nglòria al pescador que ens arregla un ranxo\nglòria a les barquetes que tornen al port\nverge del carme, de les remendaores\npatrons i estibadors, poceres, portuaris,\ncuideu-nos de la pena, salveu-nos del calvari\nla sort és contingent, l’amor és necessari\nquè feliços i amb què poc\nmou la falda verda i la cistella\nregolfant de bon humor\nsempre veu mig plena la botella\nquè feliços i amb què poc\ndalt d’aquell terrat dient-me a l’orella\nque ens banyem en esta sort\nque si ens ve la por ballem amb ella\n"
    },
    {
        "id": 22,
        "url": "https://www.tresdeu.com/2022/04/novetats-musicals/",
        "category": "Videoclips",
        "title": "‘Radar valencià’: Les novetats musicals per a estes pasqües",
        "author": "Redacció",
        "date": "08 Abril 2022",
        "content": "Arriba el bon temps i amb les vacances ben a prop, ens posem a buscar les novetats musicals que arriben. I sí, l’abril ha vingut carregat de nous treballs d’artistes que estàvem esperant com el nou disc de “Rap d’arrel” de Tesa, “Guaret” d’Auxili, “Atlantis” de JazzWoman, o, fa relativament poc també, els treballs de Cactus “Mode avió” i de Xavi Sarrià “Causa“.\nAixí que fent una bona recerca i actualitzant la nostra llista de Spotify “Radar valencià“, hem trobat aquestes cançons que no poden faltar tampoc, en la teua llista.\nSinestèsia – Mo’roots\nUn viatge per a trobar la “Sinestèsia” que tant protagonitza la lletra d’aquesta cançó. Un viatge per deixar-te portar amb aquesta música que, Mo’roots, ens un aire ben fresc.\n\n \nEra glacial – La Ruba i Gem\nTono Hurtado està al darrere d’aquesta cançó, La Ruba ens regala “Era glacial” junt amb la col·laboració de Gem. Una cançó que ens parla de tot allò que enyoràvem, durant els temps més complicats i difícils de la pandèmia. Aquest tema forma part del nou EP que van publicar en febrer.\n\n \nA prova de Bales- Cactus i Dupla\nDesprés d’ “A la valenciana”, Cactus ens presenta “A prova de bales” junt amb Dupla. Dues cançons que formen part del seu recent disc “Mode avió” que acaba d’eixir del forn amb cançons ben marxoses per a fer comboi.\nUn videoclip de Tresdeu Media que compta amb la direcció de Lluís Mosquera.\n\n \nNo sé muy bien – Lisasinson\nLisasinson tornen a la càrrega amb “No sé muy bien“, un tema que està tenint una bona acollida. Miriam, coneguda artísticament com a “Laborde“, i Paula ens regalen aquesta cançó on, de nou, tornen als ritmes, melodies i lletra addictiva que sempre ens mostren a cada cançó.\n\n \nL’últim anhel – Arsènic i La Fúmiga\nSi juntes a aquests dos grups, res pot anar malament. Amb “L’últim anhel”, Arsènic ens va donar eixa sorpresa que l’explosió d’adrenalina era possible amb La Fúmiga.\n\n \nNo cambies tu andar- Alba Reche\nI, per últim, heu d’afegir a la vostra llista “No cambies tu andar”. Alba Reche torna a la càrrega amb aquesta cançó tan tendra i íntima que ens ha arribat a tots els cors, amb la veu tan dolça que sempre ens regala.\n\n \n \n"
    },
    {
        "id": 23,
        "url": "https://www.tresdeu.com/2022/03/novetats-videoclips-valencians/",
        "category": "Videoclips",
        "title": "Posa’t al dia en les novetats en videoclips valencians",
        "author": "Redacció",
        "date": "14 Març 2022",
        "content": "Què març està venint amb moltes novetats musicals, ho sabem! Videoclips, nova música, nous discs…Fa relativament poc que Auxili ha desvetlat qui seran totes les col·laboracions que tindrà en el seu pròxim disc, “Guaret”, què publicaran el 30 de març. I qui seran? Doncs Los Chikos del Maíz, La Maria i Tribade i, amb aquests ingredients, queda clar que ens esperen grans temacles amb el grup d’Ontinyent.\nPerò qui ja ens ha regalat nous temacles són grups com Cactus que, per anar calfant motors per a aquestes Falles, dijous passat ens presentaven “A la valenciana”, cançó per a ballar molt i disfrutar durant aquests dies festius, i també té tots els ingredients per a ballar-la a cada concert seu, i a l’estiu.\nUn tema que ja ens avança el nou treball que, també, estan a punt d’estrenar, ‘Mode Avió’ que, de nou, han gravat als estudis de Mark Dasousa, Atomic Studio.\n\nAltres estrenes recents és ‘Anem a tot’ que, a finals de setmana, ens presentaven JazzWoman i Lildami, una unió que estàvem esperant, per la bona complicitat que hi ha en la veu dels dos artistes. A banda de regalar-nos altra cançó balladora, per anar animant-nos de cara al bon temps.\n\nTambé, Xavi Sarrià, recentment, ens ha regalat ‘Causa’, el segon avançament del seu pròxim treball. Un tema per cantar contra les crisis actuals i l’auge de l’extrema dreta. Compta amb la col·laboració de la rapera Elane i, com bé descriu al seu videoclip, “Venim de lluny, ens tenim a prop”. Trobem llocs com el Molinar d’Alcoi, el Molí Pasiego de Sueca, La Model de Barcelona o Corbera d’Ebre.\n\nI, tampoc podríem oblidar-nos de l’ ‘Amor a la valenciana’ que la rapera Tesa ens ha regalat, fa relativament poc. Un tema que comparteix junt amb Christian Penalba. Parla de bunyols, d’herberet, de la fideuà de Gandia, del cremaet, de l’arrop en tallaetes, i d’altres tradicions gastronòmiques valencianes que tant ens enamoren.\n\nI tanquem article amb l’últim tema que ens ha regalat el grup Vienna junt amb Maluks, ‘Tanta aigua tan prop de casa’, una cançó per escoltar-la amb calma i deixar-te portar.\n\n"
    },
    {
        "id": 24,
        "url": "https://www.tresdeu.com/2022/02/valencia-colaborat-c-tangana/",
        "category": "Videoclips",
        "title": "Qui és el valencià que ha col·laborat amb C. Tangana?",
        "author": "Redacció",
        "date": "25 Febrer 2022",
        "content": "Fa poc més d’una setmana que, el cantant C. Tangana, estrenava nova cançó, “La culpa”. Un tema on no canta sol, l’acompanyen Omar Montes, Canelita i l’artista valencià Daviles de Novelda.\nEn poc de temps, el videoclip i la cançó han sigut tot un èxit. I no és per a menys!\n\nUna cançó, on l’artista madrileny torna a la rumba i el flamenc, i que forma part de la reedició que ha fet del seu últim disc, titulada “El Madrileño (La sobremesa)”.\nL’artista valencià que col·labora amb C.Tangana\nDe segur que vos sona, i molt. L’ artista valencià , Daviles de Novelda, té tan sols 23 anys i, com el seu nom artístic destaca, és de Novelda .  Una de les seues cançons més reproduïdes i més sonades a l’estiu passat ha sigut “Flamenco y Bachata”, fent també al·lusió als dos estils musicals que, al cantant, li agrada fusionar amb les cançons que ens regala.\n\nTambé trobem “Me veo contigo” , altra de les seues cançons que ha captivat als seus seguidors. Convertint-se així, en un dels artistes valencians més escoltats a 2021 i, també, que més reproduccions té als seus videoclips a Youtube.\n\nEl cantant alacantí que, el seu nom real és Dáviles Fernández és conegut per l’estil que, com bé diu ell, nomena “flamencotón”, i direu què vol dir això? Doncs, com vos hem contat abans , la fusió del flamenc i la baxata, amb el rap i reggeaton. I així arriba i captiva tant al públic més jove.\nQuan tenia 7 anys va començar la seua passió cap a la música, ja que va ser quan el seu pare li regalà una guitarra. L’artista alacantí es va donar a conéixer amb “Mi gyal” i, també, per col·laborar junt amb Omar Montes amb “Normal que se lo creo”. Ara, no para d’arreplegar èxits.\nLes col·laboracions de C. Tangana\nLa veritat que l’artista madrileny no deixa de sorprendre’ns. Fa unes setmanes, a la Gala dels Goya celebrada a València, apareixia als escenaris cantant junt amb l’artista catalana, Rita Payés, el seu tema “Te venero”. Tema on el protagonisme se l’emportava Rita.\nAra ha tornat a fer-se ressò i a donar més protagonisme a les seues col·laboracions amb este nou tema, “La culpa”.\nQue, per cert, per als qui vos sona el nom de l’artista Rita Payés, ja ens havia captivat anteriorment junt amb Oques Grasses i “La gent que estimo”.\n \n"
    },
    {
        "id": 25,
        "url": "https://www.tresdeu.com/2022/02/cinc-colaboracions-musicals-2021/",
        "category": "Videoclips",
        "title": "Les 5 col·laboracions musicals més top de 2021",
        "author": "Redacció",
        "date": "10 Febrer 2022",
        "content": "Continuem recordant com si fora ahir el 2021. Un any on hem conegut col·laboracions musicals que mai oblidarem com Zoo amb SFDK i el seu “Sereno” i, també, les que et fem recordar a continuació.\nSamantha i La Fúmiga – Ja no fa mal\n“Que sigues molt feliç…” Amb tan sols esta frase, de segur que ja l’esteu cantant mentalment. Sens dubte, ha sigut una de les cançons que ha marcat l’estiu de 2021. I ja tenim ganes que ens regalen prompte una altra així.\n\nEl Diluvi, Botifarra i Hilari Alonso – Quin fandango!\nAmb una versió del popular Fandango d’Onil ens captivava El Diluvi amb esta cançó, junt amb dos referents de la música valenciana com són Pep Gimeno Botifarra i Hilari Alonso.\nAmb “Quin fandango” escoltàvem la barreja de l’autotune amb els tradicionals instruments amb què sempre ens ha enamorat El Diluvi.\n\nFunkiwis i Júlia Isern – Me alegro de verte\nAmb “Me alegro de verte”, tornava Funkiwis i nosaltres ens alegràvem molt de tornar-los a veure’ls. Un tema que compartien junt amb la cantant Júlia Isern que, actualment, forma part del grup Sibil·la 3 i, com ells ben bé definien la lletra d’esta cançó “una declaració d’amor per a tota la seua gent”.\nLaborde, Laura Esparza i Carlos Esteban – Cos\nLa continuació de “Bosque“, Laura Esparza i Carlos Esteban continuàven experimentant amb els sons electrònics. Amb este tema, comptaven amb la col·laboració de Míriam, coneguda artísticament com a Laborde i cantant de Lisasinson.\n\nCarles Caselles i Sandra Monfort \nAltra de les sorpreses que ens regalava 2021 va ser el projecte en solitari de Carles Caselles. L’any passat el cantant de Smoking Souls ens regalava temes més íntims on, la seua majoria, comptaven amb la col·laboració de Sandra Monfort.\nUn projecte que esperen que continue, i que compagine junt amb el seu grup que, a punt estan per estrenar nou disc, “La cura”.\n\n"
    },
    {
        "id": 26,
        "url": "https://www.tresdeu.com/2022/02/videoclips-valencians-youtube-2021/",
        "category": "Videoclips",
        "title": "2021: Els 10 videoclips valencians més vistos a Youtube",
        "author": "Redacció",
        "date": "02 Febrer 2022",
        "content": "Iniciem febrer, amb una data per a recordar, 02/02/2022, i ho fem amb una recopilació dels 10 videoclips més reproduïts a Youtube a 2021.\n1. Kidd Keo – Olvídate \nMés de 41 milions de reproduccions té esta cançó “Olvídate” de l’alacantí Kidd Keo. Referent del trap i amb milions de seguidors a les seues xarxes socials, es va convertir en l’artista valencià més vist a Youtube a 2021.\n\n2.Funzo & Baby Love – Inmortales\nEl jove duet alacantí continua arrasant amb cada nou tema que ens presenta. En este cas, amb poca diferència de Daviles de Novelda, de moment, es converteixen en el segon videoclip més vist a 2021 en este rànquing d’artistes valencians.\n\n \n3.Daviles de Novelda – Me veo como un amigo\nMés de 4 milions de reproduccions amb esta cançó, el cantant de Novelda continua captivant-nos amb la seua fusió de flamenc i baxata.\n\n4.Nach – De Pie\nEl raper Nach també es troba a este rànquing amb la cançó “De Pie”. Per a l’artista, esta cançó és una forma de contar-nos que continua avançant i fent rap.\n\n5.Zoo – Avant\nQuasi arribant al milió de reproduccions a Youtube, “Avant” de Zoo ha escalat ben fort. Una cançó que ens presentaven a principi de l’any passat per a donar inici al que seria el seu nou disc, “Llepolies”.\n\nEl top 10 continua amb…\nLos Chikos del Maíz i la seua cançó “No es país para viejos” (amb quasi 800.000 reproduccions), “La culpa” de la il·licitana Alba Reche (més de 580.000 visites), la beniarresina Samantha i els alzirenys de La Fúmiga amb “Ja no fa mal” (quasi 570.000). Continua el rànquing amb Benito Kamelas i “El renacer del guerrero” (més de 538.000) . I completa el top 10, Mistah Godeh i Little Pepe “Insomnia” (més de 523.000).\n \n \n"
    },
    {
        "id": 27,
        "url": "https://www.tresdeu.com/2021/07/canco-de-lestiu-21/",
        "category": "Videoclips",
        "title": "I aquesta és la nostra cançó de l’estiu!",
        "author": "Redacció",
        "date": "20 Juliol 2021",
        "content": "Ja tenim ací la cançó de l’estiu, i ve de la ma, un any més, de Jazzwoman. “Cuando viene el calor” és una cançó que parla del que passa quan arriba el calor, quan arriba l’agonia i el xafogor. Com diu la Jazz que “naix de la necessitat de refrescar-se i fer-ho en família, amb totes aquelles persones amb les quals et trobes a gust”. I just en aquest punt, entren en joc Nativa. “Vaig voler col·laborar amb Sen-K i Julio de Nativa, perquè crec que son dues persones molt com jo, tenen salero i un sentit de l’humor i de la vida molt paregut al meu”. Com a resultat, tenim un tema molt especial, que manté l’essència del rap, però es barreja amb tocs de la salsa, de la rumba i “de tot el que li tirin a l’artista”.\n“Cuando viene el calor” ha estat produit per J.Man de 960 Estudios i Patxi Pastor, i ha comptat amb la col·laboració especial de Nadya Taifi de Awakate i Maikel, al trombó i la trompeta respectivament. Respecte al videoclip, Creatize Films ha tornat a posar-se al front.\nDe manera paral·lela, JazzWoman continua imparable, traslladant la seua música al directe. La podrem veure aquest cap de setmana al Festival de Músiques Urbanes de Tarragona (24 de juliol), a les Barraques de Sitges (29 de juliol) i l’Estadi del Mallorca a Palma de Mallorca (10 d’octubre).\nAquests i altres temes els podeu trobar a la playlist “Estiu Tresdeu” al nostre perfil d’Spotify!\n\n"
    },
    {
        "id": 28,
        "url": "https://www.tresdeu.com/2024/02/podcast-xusma-deluxe/",
        "category": "Cinema i televisio",
        "title": "Ha arribat un nou pòdcast a la ciutat",
        "author": "Redacció",
        "date": "12 Febrer 2024",
        "content": "Xusma Deluxe és un nou pòdcast que ha arribat a totes les plataformes i que segur que no et deixarà indiferent. Aquest nou programa, amb una estètica plena de neó i tons morats ha arribat al panorama amb moltes coses a dir.\nDe la mà dels ja coneguts, José Molins, Aina Monferrer, Jordi Palau i Raul Diego, Xusma Deluxe es presenta com un projecte en directe que juga amb tota mena de convidats, així com la intervenció del públic en el programa. Amb aquest format tan fresc han començat la seua primera temporada dins del context del Festivern i ja han passat tota mena de convidats, des de la cantautora Esther, com Esteve d’Auxili o Dani Miquel.\nL’últim dels capítols publicats és protagonitzat per la cantant Noèlia Llorens “Titana”, una de les veus més destacades del panorama musical valencià. També s’esperen noves cares com, per exemple, René dels Jóvens i un nou directe al qual podreu assistir el pròxim 17 de febrer amb noms com el polític Nomdedeu, la periodista Emma Zafón o l’actriu i cantant Rocío Saiz.\nPots gaudir de tots els capítols a totes les plataformes de pòdcast, així com a YouTube i et recomanem que li dones un tast a veure què et pareix!\n\n"
    },
    {
        "id": 29,
        "url": "https://www.tresdeu.com/2024/01/entrevista-gerry-carla/",
        "category": "Cinema i televisio",
        "title": "Entrevista a Gerry i la Carla de Clímax",
        "author": "Redacció",
        "date": "25 Gener 2024",
        "content": "Ja fa uns mesos que el TinderCat arribava a EVA amb CLÍMAX, el primer dating show en directe per a joves. Un espai espontani on trobar l’amor i altres coses. En aquesta entrevista en parlem amb Gerryquerry (Gerard Querol) i Carla Junyent, les cares visibles que condueixen aquest espai demostrant que entretenir i lligar és possible (també en català!).\nQui són en Gerry i la Carla?\nGerard Querol: Som les cares visibles de Clímax, un nou format digital de SomEva. I bàsicament és un dating, un programa per trobar parella.\nPerò Clímax és la continuació del projecte del TinderCat. Com neix aquest?\nG.Q: TinderCat va néixer a través de les xarxes socials, de Twitter concretament. Hi havia els spaces, que és un espai de veu tipus pòdcast, però des d’on la gent pot interactuar. Allà uns quants vam iniciar el TinderCat, i era un espai on trobar parella; nosaltres fèiem de moderadors i la gent es trobava.\nCarla Junyent: És una cosa que va néixer de forma molt espontània. Perquè un dia en Gerry s’avorria i al final va néixer així… sense cap interés concret.\nG.Q: Sí, sense massa projecció. Fins que un dia ens va escriure la productora “La Bombilla”, amb qui ja havíem col·laborat abans, i ens van donar l’opció de portar-ho a un segon nivell. Això ja ho teníem pensat, però ells ens van donar la infraestructura i tot un equip. Llavors d’una manera bastant natural ens vam associar i vam fer uns quants bolos.\nEl nom canvia, però continua essent un programa enfocat a joves. Quina és la clau de l’èxit?\nC.J: Jo crec que des d’un principi, i també ara tot i tenir una infraestructura més gran a darrere, sempre hem fet les coses molt com nosaltres. Molt natural. Hem tractat temes com l’amor, les relacions, els sentiments…, des d’una manera molt espontània, molt dinàmica i molt divertida. Al final és un programa per joves, i fet per a joves. Crec que la naturalitat de fer front a tot plegat, i el safareig que també tira a tothom, és una mica això.\nG.Q: Clarament hi havia un buit. Ara comença a omplir-se, amb programes com “la Travessa”, o nosaltres mateixos. Però ara comencem a tenir programes de safareig amb la nostra llengua. Semblava que el català fos una llengua únicament cultural.\nI ara? Ha canviat el paradigma? Ens estem atrevint a fer projectes més trencadors -i en català-?\nC.J: Jo crec que sí, crec que en molt poc temps la gent s’ha començat a posar les piles. Queda molt per a fer, això està clar, però crec que els nous mercats demanen novetat, coses que atrapin els joves… De mica en mica la Corporació, els mitjans i en general, s’estan posant les piles per fer projectes i formats més trencadors, més atractius…\nG.Q: De fet, amb els que col·laborem de SomEva, que és la plataforma digital de 3Cat, estan fent un gran esforç per fer programes que siguin trencadors, i en català. I que justament no enganxen pel fet d’anar a fer un favor a la llengua, sinó perquè el contingut és bo.\nC.J.: És allò de “salvem el català”. Ho fem en català, perquè és important, però cal que valorem o posem en mira les coses fetes. Coses fetes, òbviament en la nostra llengua, però que les fem professionalment, amb recursos i que són potents.\nÉs a dir, que més enllà de la militància lingüística ara mateix hem de fer prevaldre també el sentit natural de les coses. És això?\nG.Q: La militància lingüística està molt bé.\nC.J: I és necessària. Ho ha estat i ho és. Fa uns anys potser no hi havia tanta empenta per la llengua, llavors calia forçar més la màquina. Però ara que estem en un punt on la cosa pot anar tirant, no cal fer-ne èmfasi sempre, el que fem ara és naturalitzar la llengua. Fer la nostra vida i en català.\nEl format de Clímax es presenta en un format 100% digital. Que és també la manera fàcil d’arribar als joves. Però vosaltres heu fet algunes coses presencialment, això us aporta alguna cosa més enllà del digital?\nG.Q: Sí, pot ser. La presencialitat aporta molta espontaneïtat, moments únics que no pots tenir preparats i això és el que dona més suc. A mi m’agrada molt el contacte amb la gent, que la gent expliqui les seves històries, que intervingui…\nC.J: Els shows que hem fet presencialment han estat més divertits perquè veus com la comunitat en directe. Aquí ho veus digitalment, quan ho fèiem per Twitter ho escoltàvem…, tens una sensació d’aquesta comunitat, però al final quan veus la gent allà, i passant-s’ho bé, t’aporta aquest escalf que no és tan digital. Tot i que cal dir que en digital, al ser en directe, també passa de tot\n\n \nText: Regina Rigau – El Monocle\nImatges: Aina Pizarro – El Monocle\n"
    },
    {
        "id": 30,
        "url": "https://www.tresdeu.com/2023/12/tematiques_piset/",
        "category": "Cinema i televisio",
        "title": "El capítol del Piset que no et pots perdre",
        "author": "Redacció",
        "date": "20 Desembre 2023",
        "content": "Ja s’ha acabat la segona temporada del Piset. El capítol especial de Nadal va tancar una temporada per on han passat tota mena de convidats de qualitat. Berta Baidez i Javier Miró han sigut els responsables d’aquest últim capítol en el qual la tradició, les festes i les diferents formes de viure-les han sigut els eixos centrals de la conversa amb Ame Soler i Àrtur Martínez.\nDurant aquest capítol també es planteja com el consum, en alguns casos, s’ha acabat d’apoderar de les festes i moltes vegades es perd la consciència de tot el que podem estar malbaratant. També podem veure, a través de l’experiència pròpia dels convidats, com es viu Nadal a cada poble i com afecta el territori a les tradicions locals que tenim per a celebrar aquestes festes internacionals.\nAmb això, es tanca una temporada on s’han parlat d’una gran varietat de temes, com ara, formes de consum d’oci, la responsabilitat climàtica i el turisme sostenible, les relacions afectives, així com el que suposa tot el que estudiem o l’impacte que pot tindre la intel·ligència artificial a la nostra vida.\nPerò això no ha sigut tot, ja que també és important destacar alguns dels convidats com Carlos Santana Dot CSV, Sandra Monfort, Amarna Miller, Fran Tudela Cabrafotuda, o altres músics com Sandra Sabater de Ginebras i Adri Faus, de Nativa.\nSi vols accedir a tota la llista de reproducció completa d’aquesta segona temporada del Piset, pots accedir a través del següent enllaç.\n"
    },
    {
        "id": 31,
        "url": "https://www.tresdeu.com/2023/11/novetats-apunts-llengua/",
        "category": "Cinema i televisio",
        "title": "Totes les novetats d’Apunts de Llengua",
        "author": "Redacció",
        "date": "30 Novembre 2023",
        "content": "La plataforma per a l’aprenentatge del valencià, Apunts de Llengua, ha començat amb la publicació de nous materials per a poder aprendre i millorar el nivell de valencià. Amb l’objectiu de posicionar el portal com a un lloc web de referència pel que fa a la llengua, s’han llançat a la publicació de nous continguts, com ara píndoles per a xarxes, viodeolliçons i pòdcast sobre llengua.\nPer una banda, Beniparlem és un pòdcast de vint episodis que emula una classe de valencià al qual es podrà accedir des de qualsevol aparell electrònic, com ara un ordinador o un mòbil, i en qualsevol moment, siga fent esport o anant en cotxe. Aina Monferrer, la presentadora, conversarà amb alumnes de tots els nivells, i també amb veus expertes en la matèria, sobre temes relacionats amb l’aprenentatge en valencià.\nTambé trobarem 5 cèntims, una sèrie de vint videolliçons de valencià presentada per Nelo Gómez, en un format modern, variat, i amb una estètica actual. Aquest contingut està destinat per a totes eixes persones que vulguen aprendre o millorar els seus coneixements sobre llengua.\nPer últim, Llengüetes. En aquest cas ens podrem trobar amb píndoles de llengua en format vertical amb un minut de duració. Aquest contingut està pensat específicament per a xarxes socials i pretén ajudar a entendre de forma ràpida i entretinguda totes les qüestions de llengua que més soles costar als aprenents, com ara la diferència entre la esse sorda i la esse sonora o els verbs irregulars.\nSi vols accedir a tot el contingut i estar pendent de tot el que van penjant, pots entrar al següent web.\n"
    },
    {
        "id": 32,
        "url": "https://www.tresdeu.com/2023/11/piset-segon-quart/",
        "category": "Cinema i televisio",
        "title": "Com són i què estudiem?",
        "author": "Redacció",
        "date": "22 Novembre 2023",
        "content": "Els estudis són una part fonamental de la nostra vida, tant que moltes vegades ens defineixen per allò que hem estudiat, tanmateix, fer això és completament correcte? Aquesta pregunta i moltes altres han eixit a la llum en el quart capítol del Piset, on Ame Soler i Àrtur Martínez presenten un tema de conversa que afecta cada vegada més a la generació Z: els estudis i com gestionar tot el que has estudiat. Però com ja és costum, han portat a dos convidats que els ajudaran a trobar, des de l’experiència, respostes a les preguntes que els passen pel cap. Ricardo Moya, nascut a Burjassot, l’Horta Nord, és presentador del programa El Sentido de la Birra i músic s’unirà a Sandra Monfort, també artista musical i component del trio Marala, en aquest diàleg del qual tenen molt a dir.\nAquest quart capítol arriba després que s’haja parlat també d’altres temes d’importància entre la joventut de hui. El primer va estar dedicat al consum de la cultura i els models d’oci que han derivat en l’actualitat dels macrofestivals i va comptar amb la participació d’Adri Faus i Sandra Sabater, components de Nativa i Ginebras, respectivament. Per altra banda, Fran Tudela “Cabrafotuda” i Amarna Miller van dedicar el segon dels capítols a parlar sobre el turisme i emergència climàtica. Carla Galeote i Adriana Brull també van passar pel Piset per a tindre un diàleg sobre com ens afecten les relacions sexoafectives i com hem de gestionar-les.\nEn qualsevol cas, aquest últim capítol del Piset trau a col·lació altra de les temàtiques que més pot afectar personalment els joves, l’elecció de la carrera i el que pot suposar. Una conversa molt recomanable que segur que et pot donar pistes sobre el que has de fer a partir d’ara. Si vols veure el capítol sencer, ja ho tens disponible a Youtube!\n"
    },
    {
        "id": 33,
        "url": "https://www.tresdeu.com/2023/11/piset-segon-tercer/",
        "category": "Cinema i televisio",
        "title": "Relacions sexoafectives i com gestionar-les",
        "author": "Redacció",
        "date": "08 Novembre 2023",
        "content": "Les relacions sexoafectives són les protagonistes del nou capítol del Piset que ja està disponible en totes les plataformes.\nEl primer dels capítols va estar dedicat als nous models d’oci i com gestionem la cultura. De la mà d’Adri Faus, component de Nativa i gestor del Pirata Beach Festival i Sandra Sabater, música de la banda Ginebras, es van traure a col·lació les nostres formes de consum pel que fa a la música i, concretament, als macrofestivals que es fan a l’estiu.\nDurant el segon capítol, la protagonista principal va ser la responsabilitat climàtica. Els convidats, en aquest cas van ser la influenciadora Amarna Miller que, acompanyada pel còmic valencià Fran Tudela “Cabrafotuda” van parlar sobre els problemes ecològics que naixen arran del turisme i com poder evitar-los gràcies a un estil enfocat en la sostenibilitat i en el turisme de proximitat.\nAquest tercer capítol té com a convidades a Carla Galeote, advocada i influenciadora en xarxes socials, i a Adriana Brull, que a més de ser sexòloga puja contingut sobre el tema al seu compte SeresSexuados, on es poden trobar des de consells, fins preguntes sobre una temàtica de la qual no hi ha massa informació fiable en internet. Quins tipus de relacions existeixen? Estic gestionant bé la meua parella? Estic sent prou responsable sexoafectivament amb la gent amb la qual em relacione? Aquestes són solament, algunes de les preguntes que es plantegen al capítol i que no deixaran a cap espectador indiferent.\nSi vols veure el capítol i conéixer un poc més sobre aquestes qüestions, pots entrar al següent enllaç!\n"
    },
    {
        "id": 34,
        "url": "https://www.tresdeu.com/2023/10/piset-segon-segona/",
        "category": "Cinema i televisio",
        "title": "La responsabilitat climàtica arriba al segon capítol del Piset",
        "author": "Redacció",
        "date": "24 Octubre 2023",
        "content": "Ja s’ha publicat el segon capítol de la segona temporada del Piset.\nEl primer va comptar amb la participació de Sandra Sabater, component de Ginebras i Adri Faus, excomponent de La Raíz i actual músic de Nativa, a més de ser el gestor del Pirata Beach Festival que se celebra a Gandia, la Safor. Amb ells, Àrtur Martínez i Ame Soler van parlar sobre la situació dels diferents festivals de música, de la seua massificació i la manera en la qual actualment es consumeix l’oci i la cultura.\nDesprés d’aquest inici de temporada, es dona pas a un nou capítol amb noves convidades que arribaran al Piset amb moltes ganes de parlar de temes amb rellevància per als joves. En aquest cas, seran Amarna Miller, llicenciada en Belles Arts que destaca per ser escriptora i activista sobre feminisme a les xarxes socials, qui, juntament amb Fran Tudela, més conegut amb el nom de Cabrafotuda, influenciador de la Vila Joiosa, la Marina Baixa, parlaran sobre les diferents formes de turisme i la relació que té amb la responsabilitat climàtica. Què podem fer per reduir la influència de l’ésser humà als nostres paratges turístics?\nVoleu saber un poc més sobre com fer un turisme un poquet més sostenible? No ho dubtes més i passa al Piset!\n"
    },
    {
        "id": 35,
        "url": "https://www.tresdeu.com/2023/10/segona-temporada-piset/",
        "category": "Cinema i televisio",
        "title": "Arriba la nova temporada d’El Piset d’Àrtur Martínez i Ame Soler",
        "author": "Redacció",
        "date": "06 Octubre 2023",
        "content": "El pròxim 10 d’octubre començarà l’emissió de la nova temporada d’El piset, el programa presentat per Artur Martínez (La Fúmiga) i Ame Soler (TresVoltesRebel). Aquesta nova temporada arriba amb novetats i nous convidats que els acompanyaran per a parlar dels temes que més preocupen els joves com ara la responsabilitat afectiva o el problema de prendre la decisió sobre què estudiar.\nAl primer capítol passaran pel programa Adri Faus, antic component de La Raíz que actualment fa la direcció artística del Pirata Beach Festival i forma part del grup Nativa i Sandra Sabater, guitarrista de Ginebras que ens parlaran sobre gustos musicals i els diferents models d’oci.\nAmarna Miller, escriptora i activista en favor de les dones s’unirà a Fran Tudela (Cabrafotuda), creador de contingut i humorista, per a parlar sobre turisme i emergència climàtica.\nTambé, Adriana Brull, psicòloga, sexòloga clínica i terapeuta de parelles parlarà amb Carla Galeote, creadora de contingut, activista feminista i graduada en Dret sobre afectivitat sexual i l’arribada al sexe dels joves.\nUna altra de les novetats és la incorporació de Marta Meneu, periodista, booktuber i una de les components del pòdcast Deparkineo. Dins d’El piset, Marta ajudarà els espectadors (i a Ártur i Ame) a entendre alguns dels termes més importants que s’esmenten durant el capítol.\nPer a estar al corrent de la resta de convidats/des i de temes dels quals es parlarà durant aquesta nova temporada, tota la informació estarà en les xarxes socials de L’Squad i El Piset (@lsquad_elpiset), al canal de Youtube L’Squad + El Piset i al web d’À Punt.\nSi no vols perdre’t la resta de convidats/es i de temes que es parlaran durant aquesta nova temporada, no oblides estar atent a les xarxes socials de L’Squad i El Piset (@lsquad_elpiset) i al canal de Youtube L’Squad + El Piset!\n"
    },
    {
        "id": 36,
        "url": "https://www.tresdeu.com/2023/08/rodatges-valencia-2/",
        "category": "Cinema i televisio",
        "title": "Sèries i pel·lícules gravades a València [Part 2]",
        "author": "Carles Juan Carbonell",
        "date": "07 Agost 2023",
        "content": "València és una ciutat que ofereix una àmplia varietat de paisatges i arquitectura que la converteixen en un lloc atractiu per a rodatges de cinema, televisió i publicitat. Per això, des de Tresdeu et descobrim més sèries i pel·lícules gravades a València.\nEl seu clima mediterrani, amb estius calorosos i hiverns suaus, brinda condicions favorables per a filmacions durant gran part de l’any. A més de les seues condicions climatològiques, València compta amb una arquitectura impressionant, des de la seua famosa Ciutat de les Arts i les Ciències fins als seus encantadors carrers històrics. Aquests escenaris diversos permeten als cineastes ambientar les seues produccions en diferents èpoques i entorns, la qual cosa augmenta l’atractiu per a realitzar rodatges a la ciutat.\nWestworld\nEn Westworld la història es desenvolupa en un parc temàtic futurista anomenat “Delos”, on els visitants poden interactuar amb androides que representen personatges històrics en l’Oest Salvatge. Aquests androides, anomenats “amfitrions”, han sigut dissenyats per a satisfer els desitjos i fantasies dels visitants.\nLa sèrie estatunidenca de la plataforma HBO explora temes d’ètica, intel·ligència artificial i la relació entre humans i màquines. Westworld va gravar la tercera temporada a València.\n\nBrave New World\nBrave New World presenta una societat futurista i utòpica anomenada “New London”, on la pau i l’estabilitat s’han aconseguit a través de l’abolició de la monogàmia, la privacitat, els diners, la família i la mateixa història. Els ciutadans viuen en un món altament regulat i controlat, on tot està dissenyat per a assegurar la felicitat i evitar qualsevol forma de conflicte o descontentament.\nEl sistema d’intel·ligència artificial anomenat Indra connecta als ciutadans a través d’una xarxa sense fil, permetent un control encara més complet sobre les seues vides i emocions. Indra monitora i regula constantment les emocions i comportaments de les persones, assegurant-se que es mantinguen en un estat constant de felicitat i conformitat.\n\nCitadel\nEn la sèrie Citadel, seguim als agents d’elit Mason Kane (Madden) i Nadia Sinh (Chopra Jonas), que van escapar amb vida després de la caiguda de Citadel, però, en el procés, van perdre la memòria. Anys després tots dos han construït noves vides i identitats en diferents llocs, completament ignorants a la seua vida anterior. No obstant això, el passat torna a trucar a la seua porta. Un antic col·lega de Mason li localitza perquè necessita la seua ajuda per a acabar amb Manticore, que continuen operatius i més perillosos que mai. Per a això, Mason buscarà a la seua antiga companya i es llançaran a una missió carregada d’adrenalina mentre reconstrueixen una relació amorosa que fa temps que van oblidar.\nAquesta producció de Amazon Prime Video va elegir Valéncia i les falles com a base per a una de les seues produccions més ambicioses.\n\nKaos\nKaos és la nova sèrie creada per Charlie Covell, conegut per dirigir altres sèries dins de la plataforma estatunidenca Netflix com “The End of the F*** World” en 2017. S’estrenarà a finals de 2023.\nLa sèrie reflectirà una visió moderna i còmica de la mitologia clàssica grega i romana. Jeff Goldbum protagonitzarà la sèrie en el paper de Zeus, que realment anava a ser High Grant però que per problemes d’agenda no ha pogut ser. Janet McTeer serà Hera, David Thewlis com Hades, Cliff Curtis com Posidó, Aurora Perrineau farà de Riddy i Killian Scott d’Orfeu, entre altres.\nCien años de Perdón (2016)\nCien años de Perdón és una cinta dirigida per Daniel Calparsoro, escrita per Jorge Guerricaechevarría i protagonitzada, entre altres, per Luis Tosar, Rodrigo de la Serna, Raúl Arévalo o José Coronado.\nLa cinta del director català ens presenta a un grup d’atracadors que es disposa a robar un banc a València. La seua intenció és fer-se amb uns importants documents i fugir per un túnel excavat que comunica el banc amb una estació de metro abandonada. Els plans de la banda es tomben quan una incessant pluja inunda el túnel.\n\nMi panadería en Brooklyn (2016)\nMi panadería en Brooklin és una pel·lícula dirigida pel madrileny Gustavo Ron Zorzano i protagonitzada per Aimee Teegarden, Linda Lavin, Blanca Suárez i Aitor Luna.\nLa cinta ens conta la història de Vivian i Chloe, dues cosines que viuen a Brooklyn i que després de la sobtada mort de la seua tia Isabelle, hereten el seu històric forn. Ambdues tenen punts de vista diferents de com portar el negoci familiar, però, quan el banc els comunica que estan a punt de ser desnonades, es posen d’acord per a salvar el llegat de la seua tia.\n\nAmar (2017)\nAmar és una cinta d’amor juvenil i dramàtic dirigida per Esteban Crespo i protagonitzada per María Pedraza i Pol Monen.\nLaura i Carlos tenen 17 anys i s’estimen amb la intensitat del primer dia. Però aqueixa intensitat, sumada a les inseguretats i la gelosia pot portar al dolor i a posar en perill la seua relació.\n\nEl silencio del pantano (2019)\nEl silencio del pantano és una adaptació de la novel·la homònima de Juanjo Braulio, dirigida per Marc Vigil i protagonitzada pel tàndem Pedro Alonso i Nacho Fresneda.\nLa cinta de Vigil ens presenta a “Q” un periodista reconvertit en escriptor de novel·la negra. En els seus llibres relata una sèrie de crims utilitzant sempre com a teló de fons la corrupció política de la seua València natal. Però els crims que plasma en les seues novel·les no són, pel que sembla, precisament de ficció.\n\n La boda de Rosa (2020)\nLa següent pel·lícula dirigida per Icíar Bollaín ens submergeix en una història de respecte i amor propi. La boda de Rosa està protagonitzada per Candela Peña, Sergi López, Nathalie Poza, Paula Usero i Ramón Barea.\nRosa té quasi 45 anys i compagina el seu treball com a modista per al cinema amb les contínues demandes de la seua família. Cansada de dedicar el seu temps als altres, un dia decideix complir el somni de la seua vida, tindre un negoci propi. Però prompte descobrirà que canviar de vida a vegades no resulta senzill.\n\nKepler Sexto B (2023)\nAlejandro Suárez Lozano, després de l’èxit dels seus curtmetratges The Fisherman i Hidden Soldier, es llança a dirigir el seu primer llargmetratge. Karra Elejalde encapçala el repartiment d’aquesta rondalla social que mescla ciència-ficció i humor a l’estil dels Monty Python.\nDes d’una estètica molt original, la ferida que va deixar l’última crisi, a través del personatge de Jonás (Karra Elejalde), una sort de Quixot que creu viure en una missió interplanetària, i la seua veïna Zaida, una xiqueta que conviu atrapada amb el seu tutor legal.\n\nProducción nº 4 (Bollywood)\nProducción número 4 és el nom provisional del projecte cinematogràfic de Bollywood que ha gravat en la ciutat de València.\nLa cinta està protagonitzada per la popular actriu Kajal Aggarwal, que va compartir algunes imatges de la seua visita a València a través del seu compte personal d’Instagram, que suma 9,4 milions de seguidors, fotografies en les quals mostra, entre altres espais, la plaça de la Verge o grafitis de David de Llima o Disneylexya. Al costat de Aggarwal, la cinta també està protagonitzada per l’actor Sharwanand, que ha participat en una trentena de films.\n"
    },
    {
        "id": 37,
        "url": "https://www.tresdeu.com/2023/06/propostes-apunt-estiu/",
        "category": "Cinema i televisio",
        "title": "Les 3 propostes d’À Punt per a aquest estiu",
        "author": "Carles Juan Carbonell",
        "date": "29 Juny 2023",
        "content": "L’estiu en À Punt ens porta noves propostes d’entreteniment per a tots i totes. Coneix la nova programació de la televisió pública valenciana a continuació.\nXino xano\nUna d’elles és la tercera temporada de “Xino xano”, estrenada dijous 29 de juny a les 22.00 h. En aquesta sèrie documental, Hu Zhao recorre la Comunitat Valenciana mostrant els seus atractius turístics, festes, menjar i l’hospitalitat de la seua gent. El programa va tindre un bon acolliment l’any passat i s’espera que continue captivant al públic. El recorregut arranca enguany a Gata de Gorgos i després continuarà per nord, sud, est i oest del territori valencià i farà parada a Moixent, Castalla, Morella, Utiel, Benidorm, Gandia, Sogorb, Benicàssim, Montanejos, Oliva i el Campello.\n\nEls vigilants de la platja\nUna altra proposta és “Els vigilants de la platja”, que s’emetrà de dilluns a divendres a les 13.30. Aquest espai, en el gènere de Factual TV, combina elements de realitat i ficció per a mostrar el treball de les persones encarregades de vetlar per la seguretat en les costes valencianes. Socorristes, sanitaris, policies locals i membres del Servei Marítim de la Guàrdia Civil seran els protagonistes d’aquestes històries.\nEl programa compta amb un locutor molt especial, una veu molt singular la qual interactua de manera activa amb els protagonistes de les històries. Aquest locutor realitza comentaris sense filtres, com els que faria el teleespectador a casa, durant les situacions plantejades en el programa.\nAmb aquesta proposta, el programa busca brindar una mirada pròxima a les labors d’aquests professionals i ressaltar la importància del seu treball per a garantir la seguretat dels banyistes en les costes valencianes. L’estrena serà dilluns 3 de juliol a À Punt.\n\nL’Squad\nL’Squad animarà des de les xarxes socials d’À Punt a gaudir de l’estiu amb activitats, reptes i la cultura de la Comunitat Valenciana. En aquesta nova temporada, el grup es dividirà entre un campament i els festivals de música més importants de la regió.\nEls vídeos creats per joves en valencià estan tenint una alta repercussió en les xarxes, acumulant milers de visites i interaccions. Alguns joves repeteixen, però altres s’uneixen al grup. Les cares escollides que tornen són Julio Cebolla i Alba Castelló i podrem trobar l’adicció de:\nRixi Barberà, al campament, és conegut en les xarxes socials com @alegriadepoble. Té 25 anys i és originari de Vallada. Amb 35.000 seguidors en TikTok, Rixi s’ha destacat pels seus vídeos a la muntanya, on comparteix reflexions, música i la seua característica alegria.\nMónica Llorens (monicaxllorens), també al campament, és natural d’Alcoi i té 22 anys. És una influenciadora i gaudeix de l’art en totes les seues formes. És una persona sentimental, apassionada, alegre i riallera que arriba a “L’Squad” per a mostrar-nos tota la seua creativitat i transmetre el seu talent.\nLoren Muñoz, conegut com a Patà i Avant en les xarxes socials, és una altra incorporació al programa i participarà en els festivals. Té 23 anys i prové d’Altea. A més de ser un amant de l’esport en general, té un canal de YouTube on parla sobre futbol. També és un apassionat de la música, els concerts i els festivals.\nFinalment, Sara Mongelli (@saramongelli), de 21 anys i amb arrels italianes i cubanes, s’uneix per a participar en els festivals. Prové de Sueca i s’autodenomina una “valenciana de cor”. Li agrada llegir, viatjar i és una gran fan de Bad Gyal. Sara és una xica extravertida i graciosa que donarà el millor de si mateixa en els festivals d’estiu.\nPodeu seguir a tot l’equip de L’Squad a través de les diferents xarxes socials com TikTok, Instagram o Youtube!\nAquestes propostes ofereixen opcions d’entreteniment variades per al públic valencià durant l’estiu, abastant des del turisme i la cultura fins a la seguretat a les platges i la diversió en festivals.\n"
    },
    {
        "id": 38,
        "url": "https://www.tresdeu.com/2023/06/deus-anime-cinema/",
        "category": "Cinema i televisio",
        "title": "Els déus de l’anime es projecten a València",
        "author": "Redacció",
        "date": "13 Juny 2023",
        "content": "Després de l’èxit en les anteriors edicions torna a la 38ª edició del Festival Internacional de Cinema de València el cicle “Els deus de l’anime” on l’animació contemporània és la màxima protagonista. Enguany, les pel·lícules selecciones són: One Piece Film Red, Evangelion: 3.0+1.0 Thrice Upon a Time i El jardín de las palabras. Totes les projeccions es faran a La Filmoteca de l’Edifici Rialto de la ciutat de València.\nLa primera d’aquestes pel·lícules, One Piece Film Red (2022) ha sigut descrita com una obra profunda i emocional amb molta acció i una banda sonora que acompanya perfectament el ritme i la trama. Uta, la cantant més important del món es disposa a cantar enfront de tota classe de fans. Encara que sempre ha ocultat la seua identitat, es diu que la seua veu pareix procedir “d’altra dimensió”. Una història que comença amb una impactant revelació amb personatges que donaran molt a parlar.\nEvangelion: 3.0+1.0 Thrice Upon a Time és el tancament d’una saga de ciència–ficció i és considerada com una de les millors pel·lícules d’animació per adults de l’any 2021. Misato i el seu grup arriben a París tindran solament 720 segons per restablir la ciutat. Una horda d’EVAS NERV apareix i la unitat EVA 8 haurà d’interceptar-los mentre que Shinji, Asuka i Rei ronden pel Japó.\nL’última de les obres que es projectarà serà El jardín de las palabras, dirigida per Makoto Shinkai. Aquesta producció va ser guardonada com a Millor Película d’Animació al Fantasia Film Festival de Québec, Canadà. Conta la història d’un estudiant de secundària que es bota les classes per a practicar per a ser sabater en un jardí. Allí coneixerà a Yukino, una dona que beu cervesa sola al mateix parc. A poc a poc, la seua relació es fa cada volta més i més estreta.\nSi vols assistir a una d’aquestes sessions, no dubtes a entrar dins de la pàgina web de CinemaJove\n"
    },
    {
        "id": 39,
        "url": "https://www.tresdeu.com/2023/06/informe-denia-refugi/",
        "category": "Cinema i televisio",
        "title": "Aquest documental et sorprendrà",
        "author": "Redacció",
        "date": "06 Juny 2023",
        "content": "El passat dimarts À Punt va tornar Informe a l’horari de màxima audiència amb un programa que dona llum al nostre passat més recent amb una història que llueix pel seu rigor periodístic i que s’ha traslladat a llibres i pel·lícules amb molta fidelitat.\nEn aquest últim capítol d’Informe, podrem veure com alguns dels exmilitars de l’exèrcit de Hitler es van refugiar a alguns pobles de la Marina Alta, entre ells, la seua capital Dénia, on van trobar un amagatall perfecte per evitar les represalies de la II Guerra Mundial i el resultat dels judicis de Nuremberg.\nMentre que en alguns casos, van decidir per passar més desapercebuts, hi va haver uns altres com el sonat cas de Gerhard Bremer, que va construir uns bungalous que servien de lloc de vacances per a molts nazis de tota Espanya. També veurem com la Banda Municipal de Dénia els va plantar cara.\nEls directors d’aquest treball Gabi Ochoa i Pau Martínez tornen al programa amb aquesta peça d’interés que mostrarà de quina manera vivien aquests militar pròfugs rodejats dels veïns i veïnes de Dénia. El programa compta també amb la intervenció de diferents veus com l’alcalde de Dénia, periodistes, escriptors i investigadores que aportaran informació clau per entendre com va funcionar la situació.\nSi tens curiositat per conéixer un poc més sobre aquesta història, pots accedir a aquest documental a la carta des de la pàgina web d’À Punt. Estem segurs que no et deixarà indiferent.\n"
    },
    {
        "id": 40,
        "url": "https://www.tresdeu.com/2023/05/vivint-al-maxim/",
        "category": "Cinema i televisio",
        "title": "Vivint al Màxim",
        "author": "Redacció",
        "date": "20 Maig 2023",
        "content": "A partir d’aquest dissabte, la nit té un nou protagonista en À Punt dins del nou programa La vida al Màxim. Màxim Huerta arriba amb un format completament nou que lluirà tots els caps de setmana.\nEn aquest nou espai d’entrevistes que té per nom La vida al Màxim podrem trobar tota mena de vivències i històries personals i íntimes dins d’un plató de televisió que representa la casa del conductor del programa. Noms com Inés Ballester, Antonio de la Torre, Ana Milán, Ana Lluch, Jandro o Josema Yuste són solament alguns dels convidats a la nova residència de Màxim Huerta.\nI és que també vol deixar clar que és un programa de televisió, i passaran tota mena de figurants per davant de les càmeres. Aquesta familiaritat trencarà la quarta paret i farà que els espectadors formen part d’aquest nou programa.\nEncara i això, La vida al Màxim és un programa d’entrevistes on podrem trobar amics disposats a contar-nos un poquet més de la seua vida. Artistes, actors, periodistes, músics i molt més parlaran en un cara a cara amb el presentador del programa. Però també hi ha tres personatges que ens interessarà conéixer: Jau Fornés, l’amic de l’ànima de Màxim, Amparo Moreno, la seua padrina i el veí, qui sempre acabarà donant la nota.\n\n"
    },
    {
        "id": 41,
        "url": "https://www.tresdeu.com/2023/02/el-piset-apolo-planet-suu/",
        "category": "Cinema i televisio",
        "title": "El Piset arranca amb Apolo Planet i la cantant Suu",
        "author": "Redacció",
        "date": "03 Febrer 2023",
        "content": "\nÀ Punt enceta el mes de febrer amb un nou espai dedicat als joves i que compta amb el suport de la Direcció General de Política Lingüística per a la creació de continguts digitals en valencià i que està produït per Tresdeu Media. El Piset és un programa al qual es volen debatre els temes que interessen hui dia els joves, però que es planteja d’una manera ficcionada. Ame Soler, il·lustradora del projecte Tresvoltesrebel, i Àrtur Martínez, cantant de La Fúmiga, comencen a viure en un pis compartit i inicien un càsting per a trobar les dues persones perfectes per a les habitacions que els queden lliures.\nAls protagonistes d’aquest pis els uneix una relació d’amistat de pocs mesos, però connecten en molts aspectes vitals i per a ambdós és molt important entendre’s amb els seus futurs companys de pis. Amb l’excusa d’una amigable convivència convidaran cada setmana dues persones. Un sopar i una conversa en un ambient despreocupat els servirà per a saber si serien els companys de pis adients.\nLa importància d’El Piset està en la conversa, els convidats, les anècdotes, i no tant en si són els candidats ideals o no. De fet, la intenció amb la ficció del càsting de possibles companys de pis és aportar un context narratiu que convide al diàleg amb el tractament de temes que agraden als joves. A més, incorpora convidats que aporten contingut de fons per a raonar junts, com per exemple Samantha, Víctor Palmero, Inés Hernand, Anaïs Domènech, Dianina XL, Esteve Tortosa d’Auxili o Ana Poulainne.\nLa primera publicació d’El Piset ha començat amb un capítol dedicat a les addiccions. I compta amb la presència de la cantant Suu i l’influenciador i model Apolo Planet i serà el primer de sis capítols que es penjaran cada quinze dies en Youtube i en el web d’À Punt i s’emetran per Bon Dia TV.\n"
    },
    {
        "id": 42,
        "url": "https://www.tresdeu.com/2024/02/festival-sansan-2024/",
        "category": "Festivals",
        "title": "Arriba la dècima edició del SanSan Festival",
        "author": "Redacció",
        "date": "22 Febrer 2024",
        "content": "El SanSan Festival ja ha tancat el seu cartell i ja coneguem a tots els artistes que se’n pujaran a l’escenari en el primer festival de la temporada. La data de la cita? El pròxim 29 de març.\nEl primer dia de festival començarà amb la presència d’un dels caps de cartell internacional, Two Door Cinema Club i també, repetint èxit un any més, Viva Suecia. Els concerts d’eixe dia el completaran Depedro, Fuel Fandango, Judeline, Karavana, La Casa Azul, Sexy Zebras, Colectivo Panamera, La Paloma, Morreo, Peces Raros, Bita y La Rubia Pincha.\nPel que fa al segon dia del festival, el divendres 29 de març, Amaral, que aprofita aquesta edició per a celebrar el seu 25é anniversari, i La Oreja de Van Gogh seran els plats forts del cartell, però també cal destacar actuacions com la d’Álvaro de Luna, Ángel Stanich, La Élite, La La Love You, Shinova, Veintiuno, Eva McBel, Innmir, Morochos, Rocío Saiz, Suu, Inés Hernand y Miss Deep’In.\nL’últim dia de festival serà protagonitzat per Vetusta Morla i Arde Bogotà, que arriba per a ensenyar-nos el seu àlbum d’estudi Cowboys de la A3 sense oblidar la presència de Despistaos, Ginebras, Iván Ferreiro, Natalia Lacunza, Mr. Kilombo, Travis Birds, Emlan, Gilipojazz, Nadie Patín, Ninhodelosrecaos, Fonki Cheff & El Pab7o y Mujeres Bellas y Fuertes.\nTres dies sencers de varietat musical on es podrà gaudir dels millors grups de música indie i alternativa, amb propostes d’artistes consolidats i amb grups emergents que arriben amb sons frescs que faran d’aquesta dècima edició, una autèntica festa. Si vols fer-te amb les teues entrades, pots aconseguir-les entrant al següent enllaç.\n"
    },
    {
        "id": 43,
        "url": "https://www.tresdeu.com/2024/01/feslloc-imatge-2024/",
        "category": "Festivals",
        "title": "El Feslloc torna amb una imatge renovada",
        "author": "Redacció",
        "date": "19 Gener 2024",
        "content": "El Feslloc és un dels festivals més prolífics del País Valencià que enguany arriba a la majoria d’edat amb la seua 18a edició. Amb una nova imatge renovada ha presentat part del seu cartell d’aquesta esperada nova edició.\nLa presentació del cartell ha suposat que s’esgoten totes les entrades que hi havia a la venda a preu reduït. I és que no és per a menys, ja que aquest festival de referència de la Plana Alta comptarà en alguns dels artistes més importants del panorama musical valencià i català.\nEn primer lloc, Sandra Monfort se’n pujarà a l’escenari per a mostrar el seu guardonat disc La Mona, que ha sigut guanyador, entre altres, de dos Premis Carles Santos de la Música Valenciana. Un altre guanyador de l’última edició, Pep Gimeno “Botifarra” és altre dels confirmats per aquesta edició.\nAquest Feslloc, això no obstant, també serà un moment d’acomiadaments, ja que Xavi Sarrià, farà una parada en la seua última gira abans de fer una aturada dels escenaris que pareix definitiva.\nPel que fa als artistes catalans, de moment trobem dues confirmacions amb la música urbana com a protagonista. Per una banda, Julieta, la xica de Barcelona que ha arribat al panorama amb un estil musical molt característic. Per l’altra, Figa Flawas, un grup originari de Valls, que també està donant molt a parlar i ha fet col·laboracions amb altres grups com ara Els Catarres o, de fet, la mateixa Julieta amb la qual coincidiran en aquest festival.\nEncara queden noms per confirmar i això és, únicament, un xicotet tast de què serà aquesta edició del Feslloc. I tu, ja t’has fet amb les teues entrades? Si vols comprar-les solament has d’entrar en aquest enllaç!\n"
    },
    {
        "id": 44,
        "url": "https://www.tresdeu.com/2024/01/nits-vivers-2024/",
        "category": "Festivals",
        "title": "Els primers noms per a les Nits de Vivers",
        "author": "Redacció",
        "date": "16 Gener 2024",
        "content": "La quarta edició del cicle de concerts Nits de Vivers ja té data de celebració i es farà enguany des del 24 de juliol al 4 d’agost de 2024, com ja ve sent habitual, als Jardins de Vivers de la ciutat de València. Aquest festival de concerts, que va començar per primera vegada en l’edició de 2021 és una proposta musical que aposta per fer-nos gaudir de diferents concerts en un espai tan emblemàtic dins del Cap i Casal.\nTambé, hem pogut conéixer el primer avançament de la programació, en el qual podem destacar l’acomiadament del duet gadità Andy & Lucas, que farà una xicoteta parada en la seua última gira “Nuestros últimos acordes” després de vint anys de trajectòria al món de la música, el dia 25 de juliol.\nLa programació, per la seua part continuarà amb la música balcànica i fusió, on Goran Bregović, autor d’alguna de les bandes sonores de pel·lícules molt conegudes, ens presentarà el seu nou disc “The Belly Button Of The World“, un àlbum que compta amb tres violins, una orquestra simfònica i un sextet de veus masculines, acompanyar de la seua Banda de Bodes i Funerals. També se sumarà a aquest concert la banda francesa Babylon Circus i els valencians Huracán Romántica. També, el 27 de juliol, Stay Homas baixarà des de Barcelona per presentar el seu últim disc: Homas, així com Che Sudaka o el grup musical de Benimaclet, Maluks.\nEl 28 de juliol també ens acomiadarem d’un dels grups més icònics del panorama estatal. Los Chichos, amb més de 30 milions de discs venuts, ha deixat un pas inesborrable en la història de la música. Des que van publicar el seu primer senzill l’any 1973 han aconseguit sumar múltiples discos d’or, or blanc i platí, sent el grup musical amb més productes registrats, fins a un total de 280. Entre els seus èxits podem destacar “Son ilusiones”, El Vaquilla” o “Ni más, ni menos”, entre altres.\nPerò el cartell no es quedarà ahí, ja que durant les pròximes setmanes coneixerem la resta d’artistes que podrem gaudir a les Nits de Vivers, així com la venda d’entrades al següent web.\n"
    },
    {
        "id": 45,
        "url": "https://www.tresdeu.com/2023/11/aferrada-creadors/",
        "category": "Festivals",
        "title": "Aquest esdeveniment impulsarà la creació de contingut en valencià",
        "author": "Redacció",
        "date": "27 Novembre 2023",
        "content": "Aquest cap de setmana s’ha celebrat l’Aferrada, un punt de connexió pels creadors de contingut que utilitzen el català en l’àmbit digital. Dins d’aquesta jornada, han participat tant creadors emergents, com consolidats, a més d’empreses del sector per a poder facilitar les sinergies que contribueixen a la professionalització de la creació de contingut.\nLa trobada va començar el dissabte 25 de novembre, al Teatre del Mar, a Palma, on els assistents van poder assistir a les ponències de professionals del màrqueting digital, creació de comunitats, estratègies de professionalització i, també, SEO aplicat a la creació de contingut.\nDurant la jornada, s’han presentat tota mena de projectes com EVA, AMIC Nous Talents i AMIC Directes, Gamesports electrònics, Poblet.info, L’Squad d’À Punt i la plataforma de micromecenatge L’Aixeta. Paral·lelament a les xarrades, els participants han tingut l’oportunitat de fer dinàmiques de networking, tant entre ells, com amb empreses i plataformes interessades en el seu contingut, per tal de poder professionalitzar-se.\nDins de l’Aferrada, també hem pogut trobar una gran presència valenciana. Començant per Fran Tudela, més conegut com a Cabrafotuda, un dels creadors en valencià amb més seguidors; Deparkineo, el pòdcast dirigit per Marta Meneu, Maria L. Devesa i Carmen Alonso guanyador d’un Premi Sonor; Gal·la Martí, influencieadora; Patà i Avant, el canal de Youtube dirigit per Loren Muñoz, qui també és el creador de la Copa Masclet, un esdeveniment esportiu on la llengua també és protagonista; Valenardat, una creadora de contingut que va participar en el concurs INFLUENX3R i Meeryag, una creadora de contingut que parla sobre moda a les seues xarxes socials.\nPots trobar més informació sobre el que ha sigut aquesta jornada que ha aconseguit ser un punt de connexió per als creadors de contingut en català entrant al següent enllaç.\n"
    },
    {
        "id": 46,
        "url": "https://www.tresdeu.com/2023/11/dreamhack-valencia-hivern/",
        "category": "Festivals",
        "title": "DreamHack València torna a ser el punt de trobada del gaming",
        "author": "Redacció",
        "date": "21 Novembre 2023",
        "content": "Arriba la nova edició de la DreamHack València, un dels festivals de videojocs i oci digital més grans d’Europa, en la que serà la segona edició d’hivern que tindrà lloc des del 8 al 10 de desembre en tres jornades on els esports electrònics i els jugadors d’alt nivell seran els protagonistes.\nPodem destacar, entre totes les competicions, les finals de l’ESL Impact Circuit, una competició de Counter Strike: Global Offensive composta únicament, per equips femenins, a més de les finals de la quarta temporada d’Esports City League, amb jocs com Marvel Snap o Rocket League. També comptarà amb les finals d’Iberian Internacional, un dels tornejos internacionals més importants de Clash Royale.\nAquesta edició de la DreamHack València tornarà a portar el gaming a un nou nivell amb el propòsit de fer accessible l’oci a tota mena de famílies, introduint als més menuts, per convertir l’esdeveniment en un punt de trobada entre diferents generacions, convertint els videojocs i l’oci digital en el nexe d’unió entre els participants.\nA banda de la ja clàssica LAN Party, podràs trobar tota classe d’activitats paral·leles vinculades al món dels videojocs i la cultura juvenil, com ara el directe del reconegut pòdcast Club113, DJ’s amb música en directe, una zona dedicada als jocs de taula, una altra on els protagonistes seran els videojocs indies o la més que esperada final del Mundial d’F1 Online.\nSi vols fer-te amb la teua entrada per poder assistir a aquesta edició hivernal de la DreamHack València, pots entrar al següent enllaç, on trobaràs tots els tipus d’entrada disponible.\n"
    },
    {
        "id": 47,
        "url": "https://www.tresdeu.com/2023/11/aferrada-primera-edicio/",
        "category": "Festivals",
        "title": "L’Aferrada naix com un punt de trobada per als creadors",
        "author": "Redacció",
        "date": "13 Novembre 2023",
        "content": "Palma acollirà els pròxims 25 i 26 de novembre L’Aferrada, una nova trobada de creadors de contingut digital, impulsada per l’Obra Cultural Balear. La participació en aquesta trobada és lliure, així que si vols, pots apuntar-te al seu web per realitzar la teua inscripció.\nL’Aferrada, per la seua part, naix com un intent de ser el punt de connexió de tota mena de creadors de contingut en l’àmbit del català i des de l’organització comenten que “és una aposta per promoure la presència del català, a més de donar suport al talent de les Illes”.\nDins d’aquest context, no trobarem únicament creadors de contingut, també participaran empreses del sector i plataformes que ajudaran a crear sinergies i impulsar la professionalització dels creadors en un moment on la indústria està vivint una època amb molta varietat. De fet, l’Aferrada pretén convertir-se, en aquesta primera edició, en una connexió entre els creadors perquè tinguen l’oportunitat de realitzar networking amb empreses i plataformes interessades a difondre els seus serveis i productes.\nPerò això no és tot, ja que dins de la programació de l’Aferrada podrem trobar un espai d’aprenentatge amb xarrades, taules redones i ponències on es parlarà de màrqueting digital, creació de comunitats i estratègies de professionalització. Noms com Maria Vallespí o Antoni Guiscafré o les valencianes Deparkineo i Patà i Avant seran alguns dels comunicadors que ens contaran les seues experiències. A més de plataformes com EVA, AMIC, Gamesports electrònics, Poblet.info o L’Aixeta.\nSi tens interés i vols conéixer el programa sencer d’aquesta primera edició de L’Aferrada, pots entrar al seu web a través del següent enllaç.\n"
    },
    {
        "id": 48,
        "url": "https://www.tresdeu.com/2023/11/premis-carles-santos/",
        "category": "Festivals",
        "title": "Els artistes que has de conéixer per als Premis Carles Santos",
        "author": "Redacció",
        "date": "10 Novembre 2023",
        "content": "Ahir es va celebrar la primera jornada de la Fira Trovam de la Música Valenciana com cada any des de fa onze edicions. En aquest context on la música és la protagonista es van presentar els i les finalistes dels VI Premis Carles Santos de la Música Valenciana, que tindran lloc el 24 de novembre al Teatre Principal d’Alacant.\nEls Premis Carles Santos reconeixen als millors músics del panorama valencià i estan promoguts per la Generalitat Valenciana i l’Institut Valencià de Cultura. Els nominats, per categories d’aquests premis són els següents:\nMillor Artista o Grup revelació\nMillor disc de Pop\nMillor disc de Rock\nMillor disc de Cançó d’autor\nMillor disc de Jazz\nMillor disc de Músiques d’arrel\nMillor disc de Fusió i Mestissatge\nMillor disc de Música urbana\nMillor disc de Música clàssica\nMillor disc de Música contemporània i experimental\nMillor disc de Música antiga i barroca\nMillor disc de Música per a famílies\nMillor Disseny\nMillor Vídeo musical\nMillor Gira\nAquests són totes i tots els nominats per als VI Premis Carles Santos. Quins són els teus preferits? Coneixerem als guanyadors el pròxim 24 de novembre!\n"
    },
    {
        "id": 49,
        "url": "https://www.tresdeu.com/2023/11/trovam-2023/",
        "category": "Festivals",
        "title": "Tot el que t’espera en la nova edició de Trovam!",
        "author": "Redacció",
        "date": "03 Novembre 2023",
        "content": "Ja tenim data confirmada per a l’onzena edició de la Fira Valenciana de la Música Trovam. El próxim 9 de novembre i fins el dissabte 11 se celebrarà a Castelló de la Plana, que es convertirà un any més en el punt de reunió dels professionals del sector. Amb una programació plena de taules de debat, tallers pràctics, xarrades i, fins i tot, més de 35 actuacions d’artistes musicals, podrem gaudir d’un cap de setmana on la música i la seua indústria seran els principals protagonistes.\nA més, enguany, dins de Trovam se celebrarà Trovam+, un programa formatiu destinat a l’alumnat universitari i també, la Fira, serà el marc de celebració de les V Jornades TIIM, sobre turisme i indústria musical. Per útim, també trobarem Les Converses del Trovam, on participarà Nacho Vegas, cantautor que ha format part d’Eliminator Jr. o Manta Ray i que, actualment, treballa en solitari.\nDurant la Fira, també hi haurà un espai reservat per a les reunions ràpides entre els diferents agents del sector per a poder negociar i tancar contractacions. També, dins de Trovam coneixerem les nominacions de la sisena edició dels Premis Carles Santos de la Música Valenciana, que es lliuraran el pròxim 24 de novembre.\nPel que fa a la programació musical, dins de Trovam es podrà gaudir de tota mena de concerts com ara, El Diluvi, que farà un dels seus últims concerts abans de l’aturada temporal, Jimena Amarillo, que presentarà La pena no es cómoda, a més de Tórtel, Pep Gimeno “Botifarra”, Noèlia Llorens “Titana” i La Maria que també tindran l’oportunitat de pujar-se’n a l’escenari.\nPerò no seran els únics perquè entre la cançó d’autor i el pop destaquem la presència de més artistes com ara Ana Zomeño, la vinarossenca Esther, Joseu Miro, Kela, Lola Bou i Manel Brancal, i també, SanIsidro. Amb un estil més contundent, tindrà la participació de bandes com Los Manises, Margarita Quebrada, Ortopedia Técnica i Santa Companha. Els ritmes més electrònics vindran de la mà de Blu Boi, Caramelo, Faixa i Maluks sense deixar enrere el mesissatge amb Holistiks i Sanspok o els ritmes jamaicans de The Dance Crashers.\nSi vols conéixer tota la informació, pots entrar al següent enllaç.\n\n"
    },
    {
        "id": 50,
        "url": "https://www.tresdeu.com/2023/10/cartell-festivern-2023/",
        "category": "Festivals",
        "title": "Tot el cartell de la nova edició del Festivern",
        "author": "Redacció",
        "date": "24 Octubre 2023",
        "content": "Ahir, després de molta espera, es va publicar el cartell de la que serà l’edició d’enguany del Festivern. El festival de les Comarques Centrals que, com tots els anys, se celebrarà el 29, 30 i 31 de desembre a Tavernes de la Valldigna, arriba amb una gran varietat d’artistes per a tancar l’any entre concerts.\nAquesta divuitena edició vindrà amb dues novetats que agradaran als assistents. Per una part, el grup de la Safor, Zoo, tornarà al festival amb un concert doble. Per una banda, el concert tradicional dins de la carpa del Festivern i, per altra, en una sessió matutina preparada per als més menuts, en la que serà la primera edició del Festivernet.\nL’altre esdeveniment destacat en aquesta edició del Festivern és la gravació en directe del concert d’Smoking Souls, l’última de la seua gira Flors i Finals i que donarà pas a una aturada temporal del grup. A més, es podrà gaudir dels concerts de Stay Homas, Ciudad Jara, Julieta o FigaFlawas, que s’estrenen al festival de Cap d’Any més antic de tot el país. A més, concerts com els de Tremenda Jauría, Auxili, Buhos o Los de Marras tampoc faltaran en l’edició d’enguany.\nCom ja és habitual, a més dels concerts, el Festivern també oferirà una zona d’acampada, campionats esportius, concursos i moltes més activitats paral·leles durant els dies del festival que tindrà la cloenda la nit de Cap d’Any.\nLes entrades del festival estaran disponibles a partir del dijous 26 d’octubre a través del següent enllaç, així que si vols fer-te amb les teues, no dubtes a estar atent a les xarxes socials.\n\n"
    },
    {
        "id": 51,
        "url": "https://www.tresdeu.com/2023/10/placa-llibre-botanic/",
        "category": "Festivals",
        "title": "El Botànic acollirà l’11à edició de la Plaça del Llibre",
        "author": "Redacció",
        "date": "18 Octubre 2023",
        "content": "L’11a edició de la Plaça del Llibre se celebrarà al Jardí Botànic de la Universitat de València des del 27 d’octubre a l’1 de novembre fent que aquest espai siga el centre neuràlgic de la literatura en valencià amb la participació de més de 50 editorials i un total de més de 3.000 títols diferents.\nDurant els dies que dure la Plaça, l’accés al Botànic serà completament gratuït per als assistents, gràcies a la col·laboració de la Universitat de València, un dels col·laboradors habituals de la Plaça del Llibre, fent que la lectura arribe a uns dels llocs més emblemàtics de la ciutat.\nPel que fa a la programació, podrem trobar més de 40 activitats dirigides a tots els públics, on destaquem la presentació de llibres com Han tornat les roselles d’Isabel Robles, guanyadora del Premi Plaça del Llibre 2023 a la Trajectòria Literària. Hi haurà en recitals poètics, com Veus silenciades, tertúlies i la transmissió en directe d’un capítol del pòdcast Deparkineo. També trobarem taules redones de la mà de les editorials Sembra Llibres, Tigre de Paper o la prevista al voltant del còmic Maria La Jabalina, que edita l’editorial Astiberri. Aquestes i moltes altres activitats es podran trobar durant els dies que dure l’esdeveniment.\nL’últim dia de fira coincidirà amb la festivitat de Tots Sants i gràcies a la proposta Espanta la por de l’ETNO, Museu Valencià d’Etnologia es faran dues tertúlies, la primera Faltar o morir, un catàleg sobre la pèrdua i Un vermut de fantasia amb la Guia Inacabada. Com a cloenda, Les Germanes Pintoresque (Pam Demia i Ferrxn) i Saray Cerro se’n pujaran a l’escenari per a fer l’espectacle de monòlegs Riures en valencià que tancarà aquesta onzena edició de Plaça del Llibre de València.\nVols assabentar-te de la resta d’activitats que es realitzaran durant la Plaça del Llibre de València? Pots revisar la programació completa entrant al següent enllaç.\n"
    },
    {
        "id": 52,
        "url": "https://www.tresdeu.com/2023/10/festimontvert-segona-edicio/",
        "category": "Festivals",
        "title": "Festimontverd, un festival per la natura",
        "author": "Redacció",
        "date": "17 Octubre 2023",
        "content": "Ja arriba la segona edició del Festimontverd, un festival autogestionat que naix a Pego, la Marina Alta, amb l’objectiu de recollir fons per a poder dur a terme actuacions que hagen de veure amb la recuperació, conservació i prevenció del patrimoni natural que va ser afectat per l’incendi de l’estiu de 2022.\nEnguany, el festival tindrà lloc a l’Espai veïnal de Pego, el pròxim 21 d’octubre a les 20.00 h. Aquesta jornada pretén ser una demostració de l’estima al territori mitjançant la solidaritat en aquest acte que no solament serà festiu, sinó també, reivindicatiu.\nAl Festimontverd podreu trobar tota mena d’activitats, des d’obres audiovisuals fins actuacions musicals, a més de menjar i begudes a preu popular, tot per a poder recaptar fons que faciliten la dinamització de la conservació de tota la natura que envolta tota la Vall d’Ebo.\nPel que fa als concerts en directe, se’n pujaran a l’escenari grups com Blat, Ferreteria Rosario, El Diluvi, que està previst que faça una aturada temporal i Kin Percal. Una gran varietat d’estils musicals que s’uniran per la mateixa causa en un concert multitudinari per la preservació del medi ambient.\nSi vols fer-te amb les teues entrades pots entrar dins del següent web.\n"
    },
    {
        "id": 53,
        "url": "https://www.tresdeu.com/2023/10/previa-festival/",
        "category": "Festivals",
        "title": "La Prèvia, un nou festival ple de novetats",
        "author": "Redacció",
        "date": "10 Octubre 2023",
        "content": "La Prèvia és el nou festival que naix de la mà de Pro 21 Cultural, amb el propòsit de celebrar la diversitat i el talent dels artistes del panorama musical, tant en l’àmbit local, com a escala estatal. Aquest projecte, que té com epicentre la ciutat de València, té com a objectiu destacar els artistes que presenten noves gires, discos o que encara no han pogut celebrar un dels seus concerts dins de la ciutat.\nAquest festival no està tancat a cap gènere musical i ens permetrà gaudir de tota una diversitat d’estils, des de l’indie més alternatiu fins el mestissatge més vibrant passant per altres com l’electrònica o els ritmes urbans. Un festival que funciona com una plataforma de difusió per a tota mena d’artistes per tal de fomentar la creativitat i la col·laboració.\nLa Prèvia tindrà diferents parades des de novembre de 2023 fins a maig de 2024. Per a enguany, ja estan totes les dates programades. La inauguració serà el pròxim dia 23 de novembre, de la mà d’El Diluvi en la Sala Moon, on presentarà el seu últim EP, El primer ball, abans de fer una aturada temporal dels escenaris. Les entades per a aquest concert les pots trobar punxant al següent enllaç.\nL’endemà, el 24 de novembre, els que se’n pujaran a l’escenari seran Stay Homas i ho faran en la Sala Repvblica, on ens presentaran el seu disc HOMAS, en aquesta primera parada al cap i casal. La banda de Barcelona que va iniciar durant el període de quarantena ja han aconseguit acumular milions de reproduccions i han arribat a fer col·laboracions amb artistes com Pablo Alborán, Manu Chao o Sofía Ellar. Si vol anar a aquest concert, pots comprar les teues entrades al següent enllaç.\nCom ja hem comentat, el festival s’allargarà fins a maig de l’any que ve i ho farà amb un cartell que es revelarà el pròxim 27 de novembre. Si no vols perdre’t res d’aquestes confirmacions, et recomanem que estigues atent a les xarxes socials de Pro21Cultural.\n"
    },
    {
        "id": 54,
        "url": "https://www.tresdeu.com/2023/10/nodul-festival-xuquer/",
        "category": "Festivals",
        "title": "NÒDUL, el primer festival de la Vall del Xúquer",
        "author": "Redacció",
        "date": "05 Octubre 2023",
        "content": "La setmana que ve començarà la programació de NÒDUL, el primer festival que se celebrarà a la Vall del Xúquer, una oportunitat perfecta per a gaudir de cultura i patrimoni en aquesta històrica vall ubicada dins de la Ribera Alta, València.\nNÒDUL és un festival que es desmarca per ser innovador i col·laboratiu, pretenent ser un esdeveniment que pose en valor la riquesa del territori. Dins del seu cartell trobarem, no a soles música, sinó també arts escèniques, actuant com un projecte que vol dinamitzar culturalment la manera en la qual es concep la cultura.\nEl festival durarà des del pròxim dia 11 d’octubre fins el 15 del mateix mes i tindrà com a ubicacions els pobles d’Alcàntera del Xúquer, Antella, Beneixida, Cotes, Càrcer, Gavarda, Sellent i Sumacàrcer com a demostració de la vertebració de la cultura entre els diferents municipis de tota la Vall del Xúquer.\nDins de la programació podrem trobar, Ginestà, el grup format pels germans Serrasolas que farà una parada ara al final de la seua gira; Marala, el trio que ha reinventat la música d’arrel presentarà el seu disc Jota de Morir. També el duet Maestro Espada tocaran per primera vegada a les comarques valencianes i les gallegues Caldo i les càntabres Casapalma no faltaran tampoc a la cita.\nDins de NÒDUL també podrem trobar espais dedicats als més menuts de la casa amb espectacles de Dani Miquel, La Troupe Malabo i Xampatito Pato. Per altra banda, Noelia Llorens “Titana” juntament amb Isabel Villanueva i Lixsania Fernández ens donaran un tast de música tradicional. Pel que fa a les actuacions teatrals, aquestes vindran de la mà de Versonautas,Leamŏk i Cia. Kiko López.\nPer últim, Elena Játiva, Esther, L’Home Brut, grup propi de la zona i Faixa Cru arriben com a les propostes joves valencianes i emergents per a tancar aquesta primera edició de NÒDUL.\nSi vols fer-te amb les teues entrades, pots accedir al web del festival a través del següent enllaç.\n"
    },
    {
        "id": 55,
        "url": "https://www.tresdeu.com/2023/09/foguera-2023/",
        "category": "Festivals",
        "title": "Charlie Pee i Lucia Gómez confirmades per al cicle Foguera 2023",
        "author": "Redacció",
        "date": "07 Setembre 2023",
        "content": "El pròxim divendres 22 de setembre torna Foguera, el cicle de conferències organitzat per Escola Valenciana i Tresdeu que té com a eix vertebrador la nova cultura popular valenciana. El Jardí Botànic de la Universitat de València acull de nou aquest cicle de cultura i pensament.\nDues taules redones tractaran temes transcendents com “Les noves fronteres en la difusió cultural” que comptarà amb la presència de Tomàs Fuentes, presentador de La Ruina, Nerea Sanfe, presentadora de programes com APM? de TV3 o TàP Zàping d’À Punt, Marta Meneu, periodista i presentadora del pòdcast Deparkineo i Antoni Guiscafré, creador de contingut mallorquí i futur realitzador audiovisual.\nPer altra banda, la segona de les taules titulada: “Dones en espais de poder: experiències” és un apropament feminista sobre les diferents situacions que viuen les dones respecte al poder. Tindran presència en el debat Charlie Pee, humorista i guionista que treballa en programes com La Resistencia, Lucía Gómez, jugadora de futbol del Vila-real CF a més de psicòloga esportiva i Mar Mestre, la directora de Comunicació de Caixa Popular i responsable del projecte Caixa Popular Dona.\nDins d’aquesta trobada social i cultural, no solament es gaudirà de les dues taules redones, ja que també hi haurà una actuació en directe del músic urbà Lildami, que enguany ha publicat el seu últim disc Dummy i també és conegut per presentar el programa Eufòria.\nAquesta tercera edició de Foguera segueix les petjades de les dues anteriors com un punt on l’activisme i el pensament crític són protagonistes. Les inscripcions són gratuïtes i si voleu més informació al respecte, podeu visitar la pàgina: foguera.info\n\n"
    },
    {
        "id": 56,
        "url": "https://www.tresdeu.com/2024/01/2030-canadiense-teatre/",
        "category": "Teatre",
        "title": "Una obra de teatre contra la crisi climàtica",
        "author": "Redacció",
        "date": "11 Gener 2024",
        "content": "El Teatre el Musical estrena una nova obra de teatre que arriba de la mà de La Canadiense. Aquest nou treball, el segon realitzat de manera autònoma després de Venezuela, es diu 2030 i és el resultat d’una creació col·lectiva. L’obra es representarà els pròxims dies 19, 20 i 21 de gener.\nSegons afirmen des de La Canadiense: “2030 es presenta com el relat d’una realitat contrahegemónica, una utopia en construcció: la de la superació de la Crisi Climàtica”. “És una crítica a la creixent desestabilització global dels ecosistemes i dels cicles naturals del nostre planeta amb la qual convidem a tothom a imaginar un 2030 diferent”.\nLa producció d’aquest espectacle naix gràcies al suport del programa de residències Graners de Creacció, un espai protagonitzat per les sinergies dins del terreny creatiu. Aquest programa impulsa tota mena de projectes escènics valencians, des de la gestació de l’estrena, per establir relacions amb altres territoris del món.\nAquesta obra, 2023, ha estat representada a espais com Alfafar, Sant Mateu, La Granja i, fins i tot, a Sa Talaya, a l’illa de Mallorca. Com diuen també des de la mateixa companyia: “El treball conjunt i horitzontal, així com el suport mutu, són els que han fet possible este espectacle, i estes mateixes eines són les que haurem d’emprar per a avançar cap al món que volem”. I conclouen des de la jove companyia: “No tenim fins a 2030 per a actuar, només tenim el dia de hui, i el que vindrà demà”.\nSi voleu veure aquesta obra que té la crisi climàtica com a temàtica principal, podeu fer-vos amb les vostres entrades entrant al següent enllaç.\n"
    },
    {
        "id": 57,
        "url": "https://www.tresdeu.com/2024/01/espectacles-valencia-2024/",
        "category": "Teatre",
        "title": "Espectacles que no pots perdre’t a la Comunitat Valenciana aquest 2024",
        "author": "Redacció",
        "date": "05 Gener 2024",
        "content": "La Comunitat Valenciana es prepara per a oferir aquest nou any que entra una experiència cultural sense igual, presentant una selecció eclèctica d’espectacles que despertaran els teus sentits i et submergiran en mons plens de màgia i emoció.\nDes del retorn del llegendari espectacle Alegria de Cirque du Soleil fins als encantadors concerts a la llum dels ciris de Candlelight, així com l’adaptació teatral de la història dels Xics del Cor en el Teatre Olympia de València, la regió es converteix en un escenari vibrant on la cultura i l’entreteniment s’entrellacen per a oferir una temporada d’esdeveniments inoblidables i experiències que perduraran en la teua memòria.\nEspectacles a la Comunitat Valenciana\n1. Alegría de Cirque du Soleil: Un clàssic d’Alacant\nCirque du Soleil, el mestre del circ contemporani, celebra el seu 25 aniversari a Espanya amb l’esperat retorn d’Alegría. Aquest espectacle, que es va convertir en el primer xou de la companyia al país en 1998, ha deixat una marca inesborrable en el cor de més de 9 milions i mig d’espectadors al llarg de 17 shows i 22 ciutats.\nAlegría continua sent l’espectacle més estimat i reconegut de Cirque du Soleil, amb una banda sonora nominada al Grammy i una icònica cançó homònima que es manté com l’àlbum més venut i reproduït de la innovadora companyia circense. La història ens transporta al cor d’un regne en lluita després de la pèrdua del seu rei, on Alegria és testimoni de la batalla entre el vell ordre i un moviment jove que busca l’esperança i la renovació. Aquest clàssic, millorat sota una nova llum, promet emocionar tant a les noves generacions com als qui ho van gaudir anys arrere.\nNo et perdes l’oportunitat de presenciar aquest clàssic millorat sota una nova llum, del 6 de juliol al 4 d’agost de 2024, a la Platja de Sant Joan, Alacant.\n\n2. Candlelight: Una experiència musical a la llum dels ciris\nEls concerts de Candlelight, organitzats per l’empresa espanyola Fever, ofereixen una experiència musical i sensorial única en diversos llocs emblemàtics, com l’Ateneu Mercantil de València o el Museu Arqueològic d’Alacant. La màgia de Candlelight radica en la seua ambientació espectacular, il·luminada per la suau llum dels ciris, creant un entorn màgic per a gaudir de la música.\nImagina submergir-te en una vetlada amb música de fons i la càlida llum dels ciris, una experiència que ha seduït a ciutats de tot el món amb els seus recitals màgics i embriagadors. Des de concerts a l’aire lliure fins a propostes centrades en el jazz, el ballet i el clàssic, Candlelight és un cicle que transforma recintes històrics en escenaris musicals per a acostar la música a tots, fent costat al talent local i oferint una experiència totalment immersiva.\n\n3. Els Xics del Cor: Un emotiu musical en el Teatre Olympia de València\nEl Teatre Olympia de València es convertirà en l’escenari d’una adaptació teatral molt esperada: Els Xics del Cor, el musical. Basada en l’aclamada pel·lícula francesa de 2004, l’obra dirigida per José Luis Sixto promet emocionar al públic i convertir-se en un èxit de la temporada.\nLa història segueix a Clément Mathieu, un professor i músic desocupat que, en 1949, accepta una oferta de treball en un internat per a xiquets amb problemes econòmics i familiars. Inicia un cor amb l’objectiu de traure el millor de cada xiquet a través de la música, demostrant el poder transformador d’aquest art. L’adaptació teatral és una oportunitat única per a gaudir de la màgia dels Xics del Cor en viu, portant l’emotiva narrativa i la reconeguda banda sonora a nous horitzons escènics.\n\n"
    },
    {
        "id": 58,
        "url": "https://www.tresdeu.com/2023/11/micalet-senyoreta-julia/",
        "category": "Teatre",
        "title": "Aquesta és la nova obra del Teatre Micalet",
        "author": "Redacció",
        "date": "20 Novembre 2023",
        "content": "La Companyia Teatre Micalet ha estrenat la seua 38a producció pròpia amb l’obra Senyoreta Júlia. La funció està a punt de començar. Amb la direcció de Toni Agustí, qui debuta com a director a la Companyia, i Joan Peris, director artístic, ja està disponible al cartell fins el 17 de desembre.\nEl clàssic d’August Strindberg ha sigut reescrita pel mateix Toni Agustí i per la directora Eva Mir, Premi de Teatre per a Autors Novells Calderón de la Barca el 2019. Dins de l’obra original, una jove aristòcrata i el criat de la seua família trenquen les barreres socials amb manipulació, toxicitat i seducció, però l’adaptació que ens plantegen des de Companyia Teatre Micalet, està actualitzada a la nostra realitat i trasllada l’acció a un teatre on l’actriu i filla del director i el xic per a tot seran els protagonistes.\nAquesta versió és una obra dins d’altra obra, on la trama ocorre mentre els personatges estan muntant l’obra que s’està representant al seu teatre, aconseguint que ambdues obres parlen entre elles. Per a donar suport als arguments que apareixen en l’obra, s’utilitzarà el text original, fent que el Teatre Micalet es convertisca en una constant nit d’estrena on l’hostilitat i l’atracció seran protagonistes cada nit.\nSi vols tindre l’oportunitat de gaudir d’aquesta obra teatral que suposa la 38a producció pròpia de la Companyia Teatre Micalet, estarà disponible de dimecres a diumenge fins el dia 17 de desembre i pots comprar les teues entrades al següent web.\n\n"
    },
    {
        "id": 59,
        "url": "https://www.tresdeu.com/2023/09/temporada-2023-micalet/",
        "category": "Teatre",
        "title": "Comença la nova temporada al Teatre Micalet",
        "author": "Redacció",
        "date": "14 Setembre 2023",
        "content": "Quasi 30 anys fent teatre porta la Companyia Teatre Micalet, que enguany comença la seua 29a temporada amb una varietat de representacions, moltes d’elles de producció pròpia, que podrem visitar des del mes de novembre al mes de febrer. Una d’elles, Senyoreta Júlia (La funció està a punt de començar) s’estrenarà el 17 de novembre. Aquesta obra, que beu molt del clàssic d’August Stringer està escrita per Eva Mir, guanyadora del Premi Calderón de la Barca de 2019. L’obra estarà disponible al Teatre Micalet fins el pròxim 17 de desembre i comptarà amb els noms de Toni Agustí i Joan Peris com a directors.\nEl dia de Nadal, Estimats Pares tornarà, des que va ser estrenada en 2022, com una proposta perfecta per a gaudir-la en família durant les festes nadalenques i és que enguany també tindrem l’oportunitat de visitar-la durant la nit de Cap d’Any en una sessió especial per primera vegada al Micalet. A més, hui, dijous 14 de setembre, Xavi Castillo (Pot de Plom) torna amb Spoiler, espectacle que va estrenar durant la temporada passada, serà la primera de moltes tantes com La Mare Coratge (Malatesta Teatre), Petites Tregèdies (Iguana Teatre) i Riures. Durant els mesos vinents gaudirem també de l’Últim Toc Teatre amb Vincent, Les Preposicions de la mà d’El Somni Produccions i Eclipsi Total, guanyador del Premi Max gràcies a El Pont Flotant.\nCom a novetat, el Teatre Micalet proposa nous cicles amb molta varietat començant per les Nits Golfes al Teatre Micalet on Riures i Xavi Castillo se’n pujaran a l’escenari els dissabtes a les 22.30 h. Dins d’aquest cicle l’encetarà Riures fora de l’armari, el pròxim 30 de setembre amb Les Germanes Pintoresque, Lluís Mosquera i Galmniss. La Bíblia de Xavi Castillo, per la seua banda, tornarà el 18 de novembre.\nLa música també tindrà un lloc molt especial durant aquesta temporada al Teatre Micalet. El cicle Música al Micalet ens portarà l’acomiadament de Rafa Xambó dels escenaris el pròxim 11 d’octubre amb la presentació del seu disc Últimes Cançons. El 4 de novembre Jo Mai Mai. Gira 10 anys farà una parada i ens deixarà gaudir de Joan Dausà i els seus primers 10 anys de trajectòria. Verdcel també ens mostrarà el seu disc Petricor, que no deixarà a ningú indiferent.\nPer últim, també s’ha publicat la programació dedicada als instituts amb el cicle T’apropem als autors. Rodoreda, Fuster i Sirera al Teatre Micalet amb les obres Les actrius lligen Rodoreda, Bomba va, Bomba ve, Joan Fuster i El Verí del Teatre. Aquest cicle, dedicat als alumnes de secundària i batxillerat pretén apropar als alumnes als autors que treballen a les aules.\nSi voleu assistir a qualsevol de les sessions del Teatre Micalet o comprovar la programació completa, podeu accedir a la pàgina web del Teatre Micalet a partir del següent enllaç.\n"
    },
    {
        "id": 60,
        "url": "https://www.tresdeu.com/2023/06/sagunt-escena-40/",
        "category": "Teatre",
        "title": "Sagunt a Escena celebra el 40 aniversari",
        "author": "Redacció",
        "date": "16 Juny 2023",
        "content": "El quaranta aniversari de Sagunt a Escena se celebrarà enguany amb una edició que s’estendrà des del dia 3 al 27 d’agost amb gran varietat cultural que comptarà amb tota mena de representacions artístiques en una ubicació prestigiosa com és el Teatre Romà de Sagunt. A més, tornarà l’apartat Off Romà, que trasllada la cultura pels carrers, les places i els centres culturals de la ciutat.\nMaría José Llergo, Maria del Mar Bonet i Sandra Monfort ens mostraran les seues últimes creacions musicals i també podrem gaudir d’espectacles guardonats amb premis estatals de dansa com Chevi Muraday i de teatre de la mà d’Andrés Lima, a més de la Medalla d’Or al Mèrit en les Belles Arts, Magüi Mira.\nEl festival començarà amb una de les obres més conegudes de l’Antiga Grècia, contant la història d’un home que no va poder fugir del seu destí. “Èdip Rei” estrenarà una nova versió feta amb títeres amb música i cors en directe amb la direcció de Jaume Policarpo. Per a tancar, “Salomé“, dirigida per Magüi Mira comptarà amb Belén Rueda per a contar la història de la princesa que va reclamar el cap de Joan Baptista.\nCal destacar també que el cartell d’aquesta edició ha sigut disenyat per Eusebio López, però en part, també per l’ús de la intel·ligència artificial que transmet una visió de les Nereides. Una fusió que enllaça les obres més clàssiques amb la creació més contemporània.\nMentre Sagunt a Escena prepara la festa d’aniversari, pots consultar tota la programació punxant en aquest enllaç!\n"
    },
    {
        "id": 61,
        "url": "https://www.tresdeu.com/2023/06/festival-fresca-2023/",
        "category": "Teatre",
        "title": "Dansa, circ o flamenc són les apostes de FRESCA!",
        "author": "Redacció",
        "date": "14 Juny 2023",
        "content": "El Festival Internacional d’Arts Escèniques FRESCA! celebrarà la seua tercera edició entre els dies 20 i 30 de juliol a Casa de la Mediterrània amb una programació especial que d’11 espectacles on es podrà gaudir de dansa contemporània, circ, teatre, flamenc i música.\nLa novetat més significativa de l’edició d’enguany, a banda del canvi de dates, és la ubicació del festival, ja que, com hem dit serà la Casa de la Mediterrània. Dins d’aquest espai i com ja és costum, l’Institut Valencià de Cultura, adaptarà i transformarà l’espai per deixar-lo a l’altura de les companyies que passaran per l’escenari. Més de quatre-centes butaques en una instal·lació única mai vista en aquesta ubicació.\nUna aposta cultural molt variada on la dansa, el flamenc, el circ, el teatre i la música seran els protagonistes de la programació en el context d’un festival ple de propostes que formen un mapa escènic més ric, interessant i, per damunt de tot, plural.\nTambé tornarà l’Espai Frescoreta amb continguts dedicats a les famílies. Amb una filosofia que se sustenta en la qualitat i en la diversió, com vam poder comprovar en les edicions anteriors, és una porta oberta a la cultura als més menuts de la casa.\nVols conéixer tot el programari d’aquest Festival d’Arts Escèniques FRESCA!? Et deixem tota la informació al següent enllaç.\n"
    },
    {
        "id": 62,
        "url": "https://www.tresdeu.com/2023/06/cinema-xavi-castillo/",
        "category": "Teatre",
        "title": "Un espectacle de cinema",
        "author": "Redacció",
        "date": "05 Juny 2023",
        "content": "Spoiler és com s’anomena el nou espectacle que la companyia Pot de Plom Teatre representarà al Teatre Micalet. Aquest monòleg, que té a Xavi Castillo com a protagonista i director, sorgeix després de l’experiència del còmic de fer representacions a les diferents sales de Kinépolis. Una excusa perfecta per parlar de totes les pel·lícules que més ens agraden.\nAmb aquest nou espectacle Pot i Plom Teatre, la companyia encapçalada per Xavi Castillo, s’entrega completament a la temàtica del cinema que ja havia estat present a molts dels monòlegs de l’humorista. Dins d’aquest nou treball, Spoiler, trobarem referència a tota mena de pel·lícules, directors i actors que despertaran la nostra nostàlgia, a més de curiositats sobre els pòsters, les bandes sonores i els clàssics més mítics de la història.\nAquesta serà l’obra que acomiadarà la temporada 2022/2023 del Teatre Micalet i també la que donarà pas a la següent, ja que tornarà a cartell el dia 14 de setembre. Com ja hem dit, Spoiler es representarà a la ciutat de València, al mateix Teatre Micalet des dels dies 8 a l’11 de juny. Pots conéixer tots els horaris i més informacions d’aquest show ‘palomitero’ que farà que ho passes de pel·lícula a la pàgina web del Teatre Micalet.\n"
    },
    {
        "id": 63,
        "url": "https://www.tresdeu.com/2023/05/flors-finals-principal/",
        "category": "Teatre",
        "title": "‘Flors i finals’ arriba al Teatre Principal",
        "author": "Redacció",
        "date": "09 Maig 2023",
        "content": "El Teatre Principal acollirà els únics concerts de la gira Flors i finals d’Smoking Souls que es farà a la ciutat de València. Aquesta gira serà l’última que farà el grup abans de l’aturada tècnica indefinida que tenen prevista a partir de l’any 2024.\nEls concerts se celebraran els dies 12 i 13 de maig, a aquesta ubicació privilegiada, situada al centre de la capital del Túria i promet ser un espectacle amb un nou repertori amb el qual, el grup de Pego, la Marina Alta, s’acomiada de forma personal dels escenaris de moment, tancant una etapa en la seua carrera musical.\nLa gira, amb un nom tan impactant com és Flors i finals també dona nom a l’últim tema de la banda, que va estrenar el 31 de març. Una cançó que parla d’un acomiadament, però que, com podem veure en la lletra “No cal dir adeu, millor dins fins l’altra”.\nAquesta serà solament una de les parades que farà el grup, ja que també faran concerts per alguns dels grans festivals estatals i tancaran la gira al Wizink Center de Madrid. Les entrades per als espectacles del Teatre Principal ja estan disponibles i es poden comprar mitjançant aquest enllaç.\n\n"
    },
    {
        "id": 64,
        "url": "https://www.tresdeu.com/2023/04/malfet-inishmaan-micalet/",
        "category": "Teatre",
        "title": "Torna “El Malfet d’Inishmaan” al Teatre Micalet",
        "author": "Redacció",
        "date": "21 Abril 2023",
        "content": "El Teatre Micalet presenta una nova obra per a tancar la temporada d’enguany. L’obra que acomiadarà la temporada no serà altra que El Malfet d’Inishmaan, una peça original de l’autor angloirlandés Martin McDonagh, una comèdia negra que conta la història de Billy, el ‘malfet’ d’Inishmaan, que veu com li pot canviar la vida el fet que comencen a rodar una pel·lícula en les illes d’Aran.\nEl director Joan Peris ens mostrarà, a partir de la seua visió, una representació que reivindica la igualtat d’oportunitats i de drets, una temàtica que podem trobar reflexada perfectament en l’actualitat. Amb l’arribada Robert J. Flaherty, un director de cinema a l’arxipèlag per a gravar la pel·lícula Man of Aran (1934) canvia per complet la vida de totes les persones de les illes i ens mostrarà que realment ningú és com pareix ser.\nEl Malfet d’Inishmaan és la primera traducció al valencià d’un autor irlandés i ja es va representar durant la temporada de 2020/2021 i gràcies a la bona rebuda per part del públic i crítics han tornat a traure-la a escena després de dues temporades.\nAquesta obra acomiada una temporada que ha destacat per la representació d’obres de producció pròpia amb obres com Bomba va, bomba ve, Joan Fuster, Estimats Pares, Nadal a casa els Cupiello, Ai, Carmela!, i, des del dia 19 d’abril i fins al 14 de maig, podrem gaudir també d’El Malifet d’Inishmaan al Teatre Micalet.\nLes entrades per a aquest espectacle es poden aconseguir en la web oficial del Teatre Micalet o en taquilla una hora abans de cada funció.\n"
    },
    {
        "id": 65,
        "url": "https://www.tresdeu.com/2023/03/arniches-activitats-temporada/",
        "category": "Teatre",
        "title": "Més de 40 activitats a l’Arniches per a tancar la seua temporada",
        "author": "Redacció",
        "date": "29 Març 2023",
        "content": "Ja coneguem tota la programació del Teatre Arniches d’Alacant per a l’últim trimestre de la temporada 2022-23. La programació destaca pel contingut d’humor i la comèdia, però sempre des d’un punt de vista crític que traurà temàtiques tan rellevants i actuals com la diversitat, el feminisme o la precarietat laboral. \nTrobarem espectacles de tot tipus dins d’una programació que inclou nou espectacles teatrals, tres de dansa, dos de circ, tres concerts, quatres espectacles familiars i, fins i tot, deu projeccions de La Filmoteca. Una elecció de contingut amb molta varietat.\nDins de tot aquesta programació, destaquem els quarts de final del VII Torneig de Dramatúrgia, que acollirà el teatre el dia 26 de maig, on s’enfrontaran un total de 8 dramatúrgics en una competició on el públic elegirà qui és el guanyador.\nQuant al cinema, els dijous a les 19:3o podrem gaudir de deu pe·lícules diferents, entre les que podem trobar 5 dedicades a un cicle al director i cineasta David Lynch.\nLa dansa tindrà el seu lloc amb dos cites en abril. “Anhel” de Cristina Gómez, una obra que parla de la bellesa que provoca el desig es representarà el 16 d’abril. Per altra banda, la Lali Ayguadé Company presentarà “Runa“, el 22 del mateix més.\nJa en maig, en l’Arniches trobarem la MOVA, Mostra de Cultura, Creació Artística i Cine sobre Diversitat Sexual, d’Identitat i Gènere d’Alacant, amb la seua quarta edició. Dues sessions de cine i tres de teatre, a més d’un monòleg de Bop Pop seran les trobades més important entre els dies 2 i 7 de maig. \nPel que fa a la programació familiar, trovem tres espectacles per gaudir amb els més menuts. “La serpillère de Monseur Mutt” de la MA Compagnie-Marc Lacourt, que ha rebut el premi al millor espectable d’aproximació de la dansa a la primera infància en 2022, està programat pel dia 14 de maig. Per altra banda, el dia 3 de juny serà la protagonista “La granja de Candela” de Pàmpol Teatre i tancarà el 10 de juny “L’Encanteri del Drac” de La Carreta.\nEl circ tindrà dues cites importants. La primera, l’1 d’abril amb “POI” de D’Estro, que acumula una gran quantitat de premis per diferents festivals. La segona, “Latas” de la mà de D’Click, espectacle inclòs es el Circuito Circo a Escena de la Xarxa Espanyola de Teatres, Auditoris, Circuits i Festivals de Titularitat Pública.\nLa Zaranda ens presentarà el 28 d’abril l’obra “Manual para armar un sueño” i el 12 de maig, Bramant Teatre representarà “Un segle d’abismes” on la memòria històrica amb perpectiva de gènere serà la protagonista de la nit.  El 19 de maig “Las que limpian” del Centre Dramàtic Nacional ens donarà una aproximació a la realitat de les treballadores “kellys”. “Waterloo” de Pasqual Alapont i Carles Alberola ens endinsarà el 27 de maig, gràcies a Albena Teatre, en un viatge en el temps que ens farà rememorar als que ja no estan.\nAndreu Valor tindrà el primer concert l’últim trimestre. El cantautor de Cocentaina presentarà “Un nou mon“, àlbum guanyador dels Premis Ovidi 2022 el dia 15 d’abril. Susana Baca, guanyadora de tres Premis Grammy Llatins, es pujarà als escenaris el 27 de març. Per a tancar la temporada, el dia 17 de juny, tindrem el Concert de Fogueres per part d’Alba Armengou i Vicente López.\nQuè us ha paregut la programació de l’últim trimestre de l’any en l’Arniches? Les entrades ja estan a la venda en la seua pàgina web.\n\n"
    },
    {
        "id": 66,
        "url": "https://www.tresdeu.com/2023/03/terra-baixa-valencia/",
        "category": "Teatre",
        "title": "Reconstrucció d’un crim al Teatre Principal",
        "author": "Redacció",
        "date": "22 Març 2023",
        "content": "El Teatre Principal acollirà aquest cap de setmana una versió de l’obra d’Àngel Guimerà, Terra baixa. Una obra on la temàtica principal és l’amor, però que aprofita qualsevol moment per fer una crítica a la societat de l’època.\nAquesta versió, que ve de la mà de Pablo Ley, ens tralladarà a la Barcelona del segle XX, on l’anarquisme viu en Espanya el seu millor moment. Les diferències principals respecte a l’obra original resideixen en l’incorporació de dos nous personatges que no existien en el text d’Àngel Guimerà. Aquestos són un periodista i un oficial de policia que investigaran el crim principal de l’història, l’assassinat de Sebastià per part de Manelic.\nManelic és el personatge principal sobre el que gira tota l’obra. Obligat a casar-se amb una dona que realment no l’estimava, acaba per matar a Sebastià, per tal d’aconseguir la liberació de Marta i la seua pròpia. La lluita de classes és un tema molt present durant l’història, per això el context que ha elegit Ley, on l’anarquisme era una ideologia política amb una alta presència als carrers. Terra baixa és un text que des de l’actualitat ens permet comprendre la complexitat dels moviments polítics de la primera meitat del segle XX i que van esclatar en dos guerres mundials que canviaren el món per a sempre.\nLa història que estarà protagonitzada per Pepo Blasco, en el paper principal de Manelic i amb Laura Conejero fent del personatge de Marta es representarà les vesprades dels dies 30 de març, 1 i 2 d’abril i les entrades ja estan disponibles al web del IVC.\n\n"
    },
    {
        "id": 67,
        "url": "https://www.tresdeu.com/2022/11/joan-miquel-tem-2022/",
        "category": "Teatre",
        "title": "Joan Miquel Oliver reviu Surfistes en càmera lenta al TEM",
        "author": "Redacció",
        "date": "22 Novembre 2022",
        "content": "Si el món acabara hui, assegurar que Joan Miquel Oliver (Sóller, 1974) ha sigut el millor compositor de música pop en català de tots els temps no seria cap disbarat. El mallorquí no es va quedar només amb el majúscul catàleg de cançons amb Antònia Font, sinó que ha anat afegint una rica i prolífica obra en solitari que segueix les petjades de l’excels grup balear i afig nous matisos. 15 anys després d’estrenar-se amb Surfistes en càmera lenta, el compositor, guitarrista i lletrista celebra aquella primera referència amb la reedició del disc en format vinil i una gira en un format molt íntim que aquest 27 de novembre arriba al Teatre El Musical.\nSurfistes en càmera lenta és una extensió artística, més intima, del treball que l’autor havia desenvolupat al costat del seu grup. La producció inclou 11 temes amb diferents línies musicals on domina una atmosfera ambiental que subtilment embolica unes lletres peculiars que donen forma a xicotetes històries i situacions.\nSi les seues cançons per a Antònia Font ja havien marcat un destacat punt d’inflexió en la crònica de la música en català d’inicis de segle, quan va iniciar la seua carrera en solitari, Oliver va sentir la necessitat d’afirmar-se en primera persona amb una col·lecció de temes on l’evocació d’imatges pertorbadores, com la de La mujer que mordió un piano, s’alterna amb la melancolia més elegant de cançons com Pallasso.\nEl concert d’aquest pròxim diumenge és una manera d’acostar-se a un dels grans àlbums de la dècada passada i de rememorar un repertori que hui continua sonant fresc. Durant la cita, Joan Miquel Oliver oferirà un repàs variat i complet de la seua extensa trajectòria.\nJuntament amb Antònia Font, Oliver va editar sis discos, entre els quals cal destacar Taxi, Batiscafo Katiuscas i Coser i Cantar. En solitari, a més de Surfistes en càmera lenta, Bombón Mallorquín i la trilogia de discos Pegasus, Atlantis i Elektra, va publicar el single Hansel i Gretel, fruit de la seua participació en el documental de ficció Colors en Sèrie del Canal 33.\nEl músic ha editat un poemari titulat Odissea Trenta Mil, del qual ha fet una versió musicada amb la formació Drogueria Esperança, així com les novel·les El misteri de l’amor i Alexandra Schneider und ihr Casiotone, en la qual narra una invasió alienígena a Mallorca. Així mateix, també és l’autor de l’obra teatral Un quilo d’invisible i de la biografia novel·lada de l’escalador mallorquí Miquel Riera Setembre, octubre i novembre.\nCom a compositor i productor musical ha treballat amb Jaume Sisa i Albert Pla, i ha compost la banda sonora de la pel·lícula Myway, del director J. A. Salgot. Oliver està llicenciat en Filosofia per la Universitat de les Illes Balears.\n"
    },
    {
        "id": 68,
        "url": "https://www.tresdeu.com/2022/05/nits-de-riures-teatre-micalet/",
        "category": "Teatre",
        "title": "Les Nits de Riures arriben al Teatre Micalet",
        "author": "Redacció",
        "date": "12 Maig 2022",
        "content": "Després d’omplir el Casino Musical de Benimaclet, amb les jams de comèdia en valencià, i després de l’èxit del dissabte passat, amb l’estrena de Les Nits de Riures en el Teatre Micalet de València, la cita la tindreu cada dissabte d’aquest mes de maig i, també, en juny.\nLa finalitat? Vist el que passa al nostre voltant et proposen riure, però en valencià!\nComençaren la setmana passada, dia 7 de maig, amb Maria Juan i les Germanes Pintoresque. I així ho faran, cada dissabte, a aquest teatre.\n21 de maig amb Choriza May i Mir Blacksmithl\nPerò, la festa continua, la pròxima cita? El 21 de maig a partir de les 22.30 hores serà el torn de Choriza May i Mir Blacksmith.\n2016, va ser l’any que Adrián Martín va deixar Guadassuar per a instal·lar-se en Newcastle. Després d’una nit de festa, va decidir posar-se una perruca i donar vida a Choriza May. El resultat? Tot un èxit, perquè es va adjudicar el  Drag Idol del club Switch de Newcastle. Posteriorment, va participar en la tercera  temporada de RuPaul’s Drag Race UK i ara ompli locals i teatres de tot el Regne Unit.\nI Mir Blacksmith ens regala monòlegs ben improvisats, d’allò que experimenta en la vida o, en altres ocasions, ens dona lliçons per a ballar bé reggaeton.\nEl dia 28 de maig serà el torn de Carol Tomás i Carlos Amador\nEn el cas de Carol, està d’aniversari, perquè celebra ja deu anys dedicada a la comèdia. Ha participat en programes com Buenafuente (en Antena 3), Tú si que vales (Tele 5), Central de Cómicos (Comedy Central), Comediants o Assumptes Interns (À Punt Mèdia).\n\nI Carlos, com bé diu ell, és el madrileny que parla valencià. Carlos Amador presideix l’Associació d’Actors i Actrius Professionals Valencians i, si sou seguidors del Tàp Zàping en À Punt, ell és l’encarregat de recrear a personatges públics com Toni Cantó, Joan Baldoví o Carlos Mazón.\nI la festa la tancaran, el 4 de juny, Cabra fotuda i Saray Cerro\nFran Tudela, conegut com a Cabra Fotuda, és el clar exemple a seguir. Des de la Vila Joiosa a menjar-se el món, ens ha demostrat que és necessari fer contingut en valencià en les xarxes socials. I el seu èxit és imparable.\nEn els espectacles de Riures apareixen els personatges que l’han fet viral com la mestra de valencià o la “uela”. I això no es pot perdre!\n\nI Saray Cerro ens regala monòlegs contant-nos les seues experiències, que a la pobra li passa de tot! Porta més de dos anys en espectacles i escenaris com Riot Comedy o Feísmo Cool, i també és reportera del programa Podríem Fer-ho Millor de la ràdio d’À Punt i de la plataforma Netflix.\nAixí que si voleu passar-ho bé, ja ho sabeu, la cita cada dissabte en el Teatre Micalet de València.\n"
    },
    {
        "id": 69,
        "url": "https://www.tresdeu.com/2022/04/tocadiscos-joan-fuster/",
        "category": "Teatre",
        "title": "“El tocadiscos de Joan Fuster” és aquest cap de setmana",
        "author": "Redacció",
        "date": "21 Abril 2022",
        "content": "‘El tocadiscos de Joan Fuster‘ és un espectacle teatral prenyat de música en viu: a partir d’una selecció de textos fusterians que reflexionen sobre el moviment cultural de la Nova Cançó, construïm un trencaclosques de pensaments, aforismes i dissertacions que serveixen com a base per a una entrevista fictícia -una tertúlia teatralitzada- protagonitzada per l’assagista de Sueca i una jove periodista amb qui dialoga sobre el paper que van jugar els Setze Jutges en la lluita antifranquista, sobre la importància de la Nova Cançó durant la transició democràtica i sobre altres qüestions socials, polítiques i culturals que afecten la nostra història recent. Les cançons de Raimon, Lluís Llach, Maria del Mar Bonet, Ovidi Montllor, Al Tall o Pi de la Serra, al·ludides durant l’entrevista, conformen la banda sonora de l’espectacle: cantautors i cantautores nascudes després de l’any 1975 (Feliu Ventura, Mireia Vives, Sandra Monfort i Pau Alabajos) canten en directe alguns dels himnes més simbòlics de la generació predecessora i reten homenatge a Joan Fuster en el centenari del seu naixement.\nEncara sou a temps d’aconseguir la vostra entrada, que la podreu trobar des de 12 €, preu jove per només 10 €. La funció de dissabte serà a les 20 h, mentre que la de diumenge a les 19 h.\nRepartiment\nActors: Alfred Picó i Lara Salvador\nMúsics: Laura Navarro, Enrique Jerónimo “Gus”, Adriana Sena, David Barberà i Anaís Bueno\nVeus: Feliu Ventura, Mireia Vives, Sandra Monfort i Pau Alabajos\nDirecció escènica: Gabriel Ochoa\nDirecció musical i text teatral: Pau Alabajos\nProducció executiva: Barnasants Cançó d’Autor\n"
    },
    {
        "id": 70,
        "url": "https://www.tresdeu.com/2023/01/lsquad-a-punt-esther-jason-alba-julio/",
        "category": "Internet",
        "title": "Comença L’Squad d’À Punt amb Esther, Jason, Alba i Julio!",
        "author": "Redacció",
        "date": "10 Gener 2023",
        "content": "L’Squad d’À Punt és una nova iniciativa que pretén fer valdre el valencià a les xarxes socials amb el suport de la Direcció General de Política Lingüística. Amb aquest objectiu, Fran Tudela, més conegut com a Cabrafotuda, ha seleccionat i ha apadrinat quatre creadors i creadores de contingut i els ha ajuntat en La Casa Contenta, un espai on només s’han de preocupar de fer i pujar vídeos diàriament a les xarxes socials de TikTok, Instagram i Youtube (@lsquad_apunt). Aquesta és la seua traducció humorística de les Content House que es poden trobar internacionalment a les xarxes. Clar, en el nostre cas passem d’una mansió ostentosa a una clàssica caseta valenciana.\nEls protagonistes de L’Squad són la cantant Esther Querol, el fotògraf de concerts Julio Cebolla, el model i actor Jason Dolz i una de les tiktokers valencianes més seguides, Alba Castelló. Però no estaran sols, als seus vídeos podrem trobarem altres cares conegudes de les plataformes de vídeo vertical que s’aniran desvelant a poc a poc.\nDes de L’Squad es faran dues o tres publicacions diàries en les seues xarxes i el recull de tots aquests continguts s’emetrà la setmana següent en BonDiaTV.\nA més, els dimecres i com una interacció amb Duel de veus, s’estan fent en el Twitch d’À Punt uns directes per a comentar el capítol de la setmana. Aquesta emissió està comandada per Cabrafotuda i els creadors de L’Squad. En aquest directe s’entrevista algun protagonista del programa de la setmana. Es tracta de tindre un espai sense les restriccions de la televisió convencional on parlar tranquil·lament del programa i comentar els highligths i potser també algun detallet que en una emissió en directe es puga escapar, repassant les imatges del programa.\nLa idea principal és tindre una visió més jove d’aquest contingut estrella d’À Punt, i és per això que es busca aquesta emissió per un canal més alternatiu. L’endemà es penja eixe directe al nostre YouTube juntament amb les actuacions de cada programa.\n"
    },
    {
        "id": 71,
        "url": "https://www.tresdeu.com/2022/11/entrevista-a-berta-aroca/",
        "category": "Internet",
        "title": "Entrevista a Berta Aroca",
        "author": "Redacció",
        "date": "24 Novembre 2022",
        "content": "Berta Aroca, s’ha posicionat com una de les creadores de contingut en català de primer nivell en aquests últims temps. La mataronina compagina els seus estudis de comunicació amb ser influenciadora, i alhora participar en alguns programes de televisió i ràdio. Amb gairebé 200.000 seguidors a Tik Tok, recentment s’ha estrenat com a presentadora del programa “El Loft” d’iCat FM.\nQui és Berta Aroca?\nLa Berta Aroca és una noia de vint anys, mataronina. Una noia molt normal, i molt corrent, que un dia, amb només onze anys, va decidir començar a fer vídeos a Youtube, i posteriorment a TikTok. Des de llavors vaig caure amb gràcia, i com diu la meva àvia “val més caure en gràcia que d’un cinquè pis”. Una persona normal, en definitiva, a qui li agrada molt el cafè, matinar i fer coses amb la seva família.\nCom arribes a ser considerada creadora de contingut i influencer?\nNo sabria explicar ben bé quin és el meu inici. Recordo que feia vídeos a YouTube, però ho feia “por amor al arte”. M’agradava molt i no pensava en seguidors. De fet, fins i tot vaig arribar a tenir 100.000 seguidors a YouTube, però no ho considerava res serio, en aquell moment no era res. Tampoc tenia unes estadístiques bones, però no m’importava. Vaig començar a fer coses, a crear contingut, en català. I quan comences a fer coses en català, pel fet d’haver-hi tan poca gent, destaques i és quan tothom et vol. Va ser llavors quan vaig començar a col·laborar amb empreses, a treballar amb molta gent… I suposo que en aquell moment va començar tot. Va ser molt ràpid. I això d’influenciadora crec que encara em queda lluny. No em considero influenciadora, només faig vídeos i a vegades treballo amb empreses.\nUna persona pot guanyar-se la vida sent influenciadora, creant contingut en català?\nTotalment. De fet, penso que qualsevol persona amb una mica de carisma i ganes s’hi podria dedicar. Ara bé, hi ha gent que s’hi vol dedicar, però que alhora pensa que publicant tres vídeos, de cop, les empreses la començaran a contractar. I no funciona així. Si realment et vols dedicar a això, t’ha de sortir de dins. Jo crec que sempre ho he portat a dins, perquè sempre he volgut explicar coses a la gent. I així ho vaig continuar fent, fins que un dia em van agafar a adolescents.cat, i gràcies a ells vaig guanyar molta visibilitat. I llavors vaig començar també a guanyar seguidors.\nPer quina raó decideixes fer el canvi i comences a comunicar en català?\nVaig començar a comunicat en català per diversos motius. Al principi, inconscientment, feia vídeos en castellà. I quan vaig descarregar-me TikTok vaig seguir amb aquesta dinàmica. De sobte, vaig començar a veure vídeos d’en Long Li Xue, i em va sobtar que tingués tants seguidors. Ell aproximadament llavors en tenia uns 70 mil, i això em va animar a començar a fer vídeos en català. El primer vídeo que vaig publicar en català ja es va fer viral, i vaig pensar: com és possible que ningú estigui fent vídeos en català? Fer-te viral, i més en català, és molt addictiu! I des de llavors vaig decidir que faria vídeos en català. En primer lloc, perquè és la meva llengua i, en segon lloc, perquè vaig poder veure que realment funcionava molt bé.\nPer tenir més contingut en català, creus que hem de generar nous referents, nous creadors de contingut, en català?\nJo vaig començar a fer vídeos en castellà, amb només onze anys, perquè el contingut que consumia era majoritàriament en castellà. I de fet, cal dir que en castellà no només hi ha més contingut, sinó que també té més repercussió. En català això es redueix. Pot passar doncs que noies, més petites, vegin vídeos d’aquelles influenciadores més famoses, més guapes, amb més seguidors… i els sembli més atractiu! És complicat competir contra això, però val la pena i cal que hi hagi més referents. Al final, quan m’escriuen nenes explicant-me que fan vídeos en català gràcies a veure els meus, és bonic.\nCom gestiones el fet de ser influent per a noies més joves? Sents un pes de responsabilitat per això?\nQuan fas contingut d’humor, el públic t’encasella molt ràpidament. Com si només fessis aquest tipus de contingut a les xarxes. Això a vegades et fa creure que no és gaire important el que penses o transmet, de fet jo creia que per a la gent les coses que deia no arribaven més enllà. Quan vaig començar a parlar d’altres coses, veig que el meu contingut arriba més lluny, i que aquest contingut serveix per ajudar a altra gent, com a nenes petites. Aquesta sensació és preciosa, i veure que parlant de temes com l’ansietat puc arribar a donar un cop de mà a algú, m’agrada. Crec que tinc una responsabilitat a l’hora de fer-ho, però si així ajudo a la gent, ho faig; sense sentir gaire pressió.\nEl Loft d’iCat, és un dels nous projectes en què estàs treballant. Es tracta d’un programa fer per joves i dirigit a altres joves. Com sorgeix la idea i amb qui comparteixes aquesta experiència?\nLa ràdio sempre m’ha agradat. La primera aparició que vaig fer va ser a Rac1, on feia petites píndoles. Arran d’anar fent tertúlies vaig anar veient que realment era un món que m’agradava molt. En Roger Carandell, d’Adolescents.cat m’havia dit més d’una vegada que acabaria a la ràdio, però sempre quedava en això. Fins aquest mateix agost, quan em van trucar per fer-me la proposta del Loft d’iCat.\nÉs un programa setmanal, que es fa de dilluns a dijous de les nou de la nit i fins a les onze. I a més, el comparteixo amb la Xènia Casado, que és una grandíssima professional! És un programa molt dinàmic, on parlem una mica de tot i hi ha també molta música. A més, he de dir que tenim un equip preciós a darrere. Amb aquesta experiència em sento molt afortunada, i crec que puc aprendre molt d’aquesta experiència.\nCom responeu a la necessitat de crear contingut amb atractius de safareig i d’actualitat?\nEl que abans era Adolescents XL, que ara es diu XL, ja es pot trobar aquest tipus de contingut. Precisament per això, el programa d’en Roger Carandell, la Marta Montaner i la Juliana Canet és un gran referent per nosaltres. Al Loft comencem sempre amb una secció de notícies, perquè la gent estigui informada de tot el que ha passat. Després ja parlem de tot: coses banals, safareig, actualitat musical, responem preguntes que ens envia la gent… És un programa molt de tu a tu. De fet, crec que és ideal per un dia que vagis, per exemple, a Barcelona a les vuit del matí, quan et trobes la carretera plena de cotxes i trànsit, i escoltant-lo puguis oblidar tot el caos que tens al voltant.\nFa dies vaig rebre un missatge d’una noia que m’explicava que el programa li alegra els matins. Doncs és precisament això, un programa molt amè, sense mal rotllos. A vegades toquem temes seriosos, també…, però la idea és que la gent percebi que està parlant amb els seus amics. En format pòdcast, però fet des de la ràdio.\nEl format pòdcast ajuda també a modernitzar una mica la ràdio, perquè hi ha qui considera que la ràdio un canal de gent gran. Que en penses d’això?\nEm fa ràbia la gent que diu que la ràdio és per gent gran. I em sap greu que no escoltin la ràdio, perquè és fantàstica! Això, a vegades, és una cosa que pensen els joves, i precisament per aquest motiu des del Loft vam decidir apostar per un contingut transmèdia; que té moltíssima força a TikTok i Instagram, i també a Spotify. Perquè en directe no tothom ens escolta… Potser només ho fa la meva àvia! La gràcia és també poder recuperar-ho l’endemà a través de les xarxes. I més tenint en compte el públic de 15 a 20 anys que principalment és qui ens escolta. En definitiva penso que la ràdio és súper maca, hi ha coses fantàstiques!\nCreus que cal una regeneració de la comunicació a la ràdio, per destinar-la a un públic juvenil?\nAixò a Catalunya Ràdio està més normalitzat, perquè cada cop aposten per més perfils joves. En canvi, quan jo participava a RAC1 em van dir que era l’única persona jove que hi havia parlant. Era l’única, i la primera de fet, i ho consideraven important. Ho és, però s’ha de creure de debò en això. Cal que hi hagi joves, cal que hi siguem perquè representem una part molt gran de la societat catalana i tenim coses molt interessant a dir. O potser són coses que no cal ni que siguin interessants, però que arriben a molta gent i significa molt. Crec que la presència de joves en aquests espais és un avenç enorme, i alhora és una oportunitat de la qual jo aprendre molt. Estic molt agraïda per aquesta aposta.\nAbans eren els grans qui parlaven dels joves. Podem afirmar que ara són els joves els qui parlen de joves?\nQue els joves puguem parlar de nosaltres mateixos és importantíssim. Tot i això, encara hi ha feina per fer. Jo m’he trobat amb gent gran, amb “boomers”, que m’expliquen com he de fer els meus vídeos. A tall d’anècdota: Un dia estava fent una taula rodona, on també participava la Juliana Canet. Un senyor del públic va intervenir per dir-nos que el que fèiem, el que comunicàvem, no era accessible per tothom. Deia que ell a vegades no entenia el nostre contingut. Potser les persones de seixanta anys haurien de poder entendre que el contingut que fem els joves no va dirigit a ells. Si algú no entén una broma d’humor, no passa res. Creem contingut per joves, perquè som joves! I els adults ja tenen altres continguts per al seu públic. Això s’ha de respectar, perquè prou ens ha costat arribar on som avui.\nA diferència d’altres influenciadores que posen el focus en allò més superficial, estem acostumats a trobar temes quotidians als teus vídeos. A què es deu això?\nEls meus inicis a les xarxes socials van ser imitant perfils de persones, com per exemple professors. Va arribar un punt, però on no li trobava el sentit. No volia fer-me viral de forma gratuïta. El que volia era ensenyar coses boniques, sense pensar tant en les visites que pot tenir. Crec que és important explicar les coses quotidianes, i fins i tot ensenyar-me vulnerable. Jo, al final, soc una persona normal. També ploro, també tinc ansietat i per exemple no tinc gaires amistats. És arran d’explicar coses com aquestes que la gent se sent identificada. A mi m’és igual ensenyar-me com soc. Per exemple: No m’agrada sortir de festa, me’n vaig a dormir a les deu de la nit, em llevo a les set. I sí, la Berta fa coses que fan riure, però també és una persona real. M’agrada molt ensenyar totes les meves parts!\nPer acabar, digues tres pros i tres contres de la teva professió\nComenço amb les tres coses que m’agraden. En primer lloc, és la millor feina del món perquè és molt fàcil, hi ha gent de la meva edat que té feines molt precàries i jo tinc la sort de poder dir que això no em passa. En segon lloc, totes les persones que he pogut conèixer, i el que he après… Això també inclou la gent que em para pel carrer i l’agraïment que rebo. En tercer lloc, allò que diuen de ser el teu propi cap, la majoria de les vegades. A la ràdio per exemple tinc gent que em mana, però em donen molta llibertat, és una sort.\nAcabo amb les tres coses dolentes. En primer lloc, les paranoies mentals que tinc constantment, em ratllo molt per les xifres, els números. En segon lloc, a vegades se t’oblida qui ets. Quan et veus tant a internet se t’oblida, i dones per fet coses molt maques que fan sentir molt malament. I per últim com m’afecta a la salut mental, per la part més tòxica que hi ha dins internet que és com una competició constant.\n\nPer Text: Regina Rigau – El Monocle / Imatges: Arcadi Martín – El Monocle / AMIC – AMIC – Redacció \n"
    },
    {
        "id": 72,
        "url": "https://www.tresdeu.com/2022/11/dreamhack-valencia-hoke-club113/",
        "category": "Internet",
        "title": "La Dreamhack València confirma el raper Hoke i el pòdcast Club113",
        "author": "Redacció",
        "date": "24 Novembre 2022",
        "content": "El mes de setembre passat, el raper Hoke i el productor Louis Amoeba van aconseguir sacsejar el panorama musical espanyol amb la presentació de l’àlbum “BBO”. Ràpidament, aquest es va convertir en el número 4 dels discos més venuts a Espanya, assolint en 24 hores un total de 855.629 reproduccions a Spotify. De fet, l’èxit desfermat pels dos valencians ha estat tan gran que han obtingut esgotar les entrades en tots els seus concerts, arribant fins i tot a haver de convocar un total de 4 dates diferents a ciutats com Madrid.\nAquestes virtuts es fonen entre si donant lloc a un so nou que s’inspira en el rap més clàssic, però que s’entremescla també amb músiques d’avui com són el drill o el trap. A més, el disc està ple de col·laboracions amb alguns dels noms més destacats del rap estatal. Entre ells; Ébano, que actuarà també a DreamHack València, però també Ergo Pro, Ill Pekeño o Cruz Cafuné.\nDreamHack continua amb la seua aposta per la cultura juvenil a diferents camps, incloent-hi la música. El freestyle és des de fa anys una part més del festival, comptant des de fa diverses edicions amb la col·laboració d’Urban Roosters, amb els quals ha treballat per oferir el millor contingut de rap en aquests esdeveniments, aportant no només el valor afegit de la competició de freestyle de més alt nivell, sinó també accions noves que el públic gaudeix i vol repetir any rere any.\nPer a Javier Carrión, director de DreamHack València 2022: “El món gaming és capaç de traspassar fronteres, però també de fondre’s amb altres universos i experiències que van més enllà del joc, incloent-hi tota la cultura juvenil. N’és un exemple l’interès que el públic de DreamHack ha mostrat sempre per la resta de les activitats que proposem, on la música o els influencers són protagonistes. Per això, que un artista de la talla de Hoke pugui estar a DreamHack amb Ébano i Louis Amoeba convertirà aquesta edició de luxe en un esdeveniment inoblidable”.\nDesprés de més de 10 anys de celebració, DreamHack València s’ha convertit en l’esdeveniment més gran sobre esports electrònics que es porta a terme a l’estat espanyol. El festival tornarà a acollir la destacada zona LAN i acollirà algunes de les competicions professionals més importants del món com les ESL Masters, el Wild Circuit, les Snapdragon Pro Series, així com les finals d’Esports City League de títols com CS:GO, Rocket League, Clash Royale i Fortnite.\nAlhora, l’esdeveniment inclou tota mena d’activitats per als amants dels videojocs i la tecnologia: concerts com el que oferirà Hoke juntament amb Louis Amoeba i Ébano, la gravació del pòdcast Club 113 presentat per Nil Ojeda, Goorgo i Werlyb d’Heretics en directe, meet&greets amb influencers i jugadors professionals, botigues de marxandatge, foodtrucks, concursos, sorteigs i premis exclusius.\nMés informació i venda d’entrades al web de la Dreamhack.\n"
    },
    {
        "id": 73,
        "url": "https://www.tresdeu.com/2022/11/paraula-mes-utilitzada-grup-whatsapp/",
        "category": "Internet",
        "title": "Quina seria la paraula més utilitzada en un grup de WhatsApp?",
        "author": "Redacció",
        "date": "14 Novembre 2022",
        "content": "Pensa per un segon en la diversitat de xats de WhatsApp que tens. Començant pel de la família i passant pel del grup d’amics i amigues de sempre, el de l’últim viatge que organitzareu o el de les classes de ioga dels dimarts de vesprada.\nT’hauràs adonat que cadascun d’ells té unes particularitats pròpies: en uns parles més, en uns altres ho fa una altra persona, en alguns trobes més bromes o els emojis i les paraules canvien depenent del context. En fi, que a cada xat hi trobem una història diferent, una història que sense voler-ho, forma part també de les nostres vides.\nAquesta història és justament el que proposa desvelar DiscoverYourChat, una nova aposta per a descobrir les converses de WhatsApp que marquen el teu dia a dia. Una innovadora manera d’aplicar el Big Data en favor de l’oci de les persones que comença la seua aventura el pròxim 9 de novembre amb accés anticipat.\nA través d’un procés informàtic automatitzat i anònim, aquesta innovadora startup valenciana genera un document amb més de 40 gràfiques, 30 curiositats i 20 seccions amb el qual es mostren dades del tipus qui és el que més parla, qui és el que més tarda en contestar o a qui t’assembles més. Juntament amb aquest document, es proporcionen imatges digitals amb les paraules i emojis que millor descriuen el xat, perquè les pugues imprimir, emmarcar, regalar o compartir amb les persones amb qui parles cada dia. Fins i tot els xats més avorrits i pesats, es tornen en diversió assegurada.\nI tot açò ho fan a partir d’un fitxer que pots descarregar de WhatsApp mateix (Sí, a l’aplicació pots descarregar-te cada conversa en particular de manera senzilla). Una vegada el tingues i el puges al web, t’ho fan arribar al correu electrònic. Més informació ací!\n"
    },
    {
        "id": 74,
        "url": "https://www.tresdeu.com/2022/10/aquests-creadors-es-reuneixen-a-mallorca/",
        "category": "Internet",
        "title": "Aquests creadors/es de contingut en català es reuneixen a Mallorca",
        "author": "Redacció",
        "date": "13 Octubre 2022",
        "content": "Aquesta cita tindrà lloc en el Teatre Municipal Xesc Forteza de Palma i inclourà una sèrie de taules redones durant el matí, en les quals els participants parlaran sobre qüestions relacionades amb la creació de continguts en internet i amb la comunitat de creadors en valencià, amb una activitat lúdica.\nLaTroca arrancarà amb una trobada de tiktokers, que xarraran sobre llengua i humor en internet. Hi participaran Berta Aroca (@bertaarocach), Fran Tudela (@cabrafotuda) i Antoni Guiscafrè (@antonigrr), moderats pel periodista Jaume Ribas.\nEn segon lloc, joves streamers debatran sobre la situació de la comunitat de jugadors de videojocs en la llengua pròpia. Intervindran Susa Pérez (simmer_valenciana), Norman López (LopezNorman44) i Jaume Plomer (ElodinSinContexto), amb moderació del també jugador Francesc Felip (drfelip).\nA continuació, creadors de podcasts conversaran sobre l’eclosió d’aquest fenomen i l’apoderament en les xarxes. En aquesta taula redona estaran Ofèlia Carbonell (Gent de merda), Júlia Mérida (Pati de butaques / Sala 3), Carmen Alonso (Deparkineo) i Març Llinàs (Mòbil, cartera, claus), moderada per la periodista i podcastera Clàudia Darder.\nL’última sessió del matí, que debatrà sobre la comunitat de joves creadors, reunirà els youtubers Pol Gise i Marta Meneu (laprestatgeria) i a la periodista i creadora del podcast Polo de llet, Inès Mateu. El moderador serà el periodista i youtuber Àngel Aguiló.\nLaTroca continuarà a la vesprada amb la gravació en directe del podcast Tabac i sobrassada, dels mallorquins Tomeu Mir i Rafel Manera i l’andorrà Pablo González. Hi haurà espai per a la intervenció d’alguns dels participants i convidats a la trobada i altres sorpreses. Com a colofó, a les 18:00 hores està programat un concert del grup RapRural en la plaça de Miquel Maura de Palma.\nL’objectiu de la trobada és potenciar el panorama de creació digital en català, de manera que es fomente la relació i les sinergies entre joves catalans, valencians i de les Illes Balears. És una iniciativa impulsada conjuntament per les àrees de Política Lingüística del Govern de les Illes Balears, la Generalitat de Catalunya i la Generalitat Valenciana.\n"
    },
    {
        "id": 75,
        "url": "https://www.tresdeu.com/2022/09/escolalab-2022/",
        "category": "Internet",
        "title": "Els dos projectes seleccionats a la 2a convocatòria d’EscolaLAB",
        "author": "Redacció",
        "date": "13 Setembre 2022",
        "content": "Escola Valenciana presenta els dos projectes que han estat seleccionats a la segona convocatòria d’EscolaLAB, el laboratori de projectes innovadors en valencià que impulsa l’entitat cívica.\nDesprés de la fase de presentació, que ha tingut lloc durant els mesos d’estiu i de la posterior selecció, han resultat dos els projectes triats i que optaran a assolir el finançament necessari que farà possible que siguen realitat.\nDesprés de l’èxit de la primera convocatòria d’EscolaLAB, en la qual vora 500 persones van aportar quasi 18.000 i van fer possibles els tres projectes de 2021, la convocatòria d’enguany aspira a repetir l’èxit de la primera edició i seguir fent possibles “projectes culturals innovadors que tenen el valencià com a llengua vehicular”, i que “tindran un impacte positiu en la promoció del valencià”.\nAmbdós projectes es beneficiaran a l’hora de fer realitat la seua idea de l’experiència d’Escola Valenciana, que compta amb el suport logístic de Tresdeu i Verkami i la col·laboració de la Conselleria d’Educació, Cultura i Esport i l’Àrea de Cultura de la Diputació de València.\nEl Recapte – Podcast\nEl Recapte és una proposta de podcast que “vol ser un espai al voltant de la cultura pròpia: la culinària, la lingüística, la social… i la seua relació amb la sostenibilitat i el concepte de vida bona”.\nDes d’El Recapte, s’abordaran temes com la gastronomia, la criança o el treball a través de bones pràctiques, siguen valencianes d’arrel o foranes que es puguen incorporar des d’una gramàtica pròpia. Un programa que aspira a “ser espai de reflexió i trobada sobre la vida bona (i saborosa) on el fet polític siga personal més fins i tot que a l’inrevés, una mena de guia vital per a adults semi funcionals que faça de llavor d’una comunitat al llarg i ample del nostre territori”.\nAquest projecte està impulsat per Francesc Miralles, Andrea Kruithof i Juan Cardona, tres politòlegs i amics que exerceixen a Atzuvieta, una consultora especialitzada en el desenvolupament de les capacitats endògenes del territori a través de diversos vectors d’intervenció pública i comunitària.\nPots descobrir més sobre aquest projecte i fer la teua aportació a: elrecapte.escolalab.org!\nPelletes tornarà!\nAquest projecte pretén recuperar la història de la Revolució del Petroli, que commemorarà en 2023 el Seu 150 aniversari, fets que “mereixen ser commemorats com el que va significar, un conflicte de classes i no una qüestió romàntica”.\nEl Col·lectiu Revolta 1873, format per membres del sistema educatiu públic: Diego Fernández, professor d’història a l’IES Andreu Sempere d’Alcoi; Lluís Català, professor de sociologia de la Universitat d’Alacant; i Rebeca Sanjuan, mestra de l’Escola de Benilloba, impulsen aquest curt-documental que genere un nou relat sobre els fets del Petroli.\nA partir del guió original de Diego Fernández i documentat amb imatges, il·lustracions o pintures tant de l’època com dels nostres dies. El document audiovisual narra els antecedents i les conseqüències del conflicte entre la classe treballadora, la més nombrosa i menystinguda i la burgesa, una minoria cobdiciosa.\nPots descobrir més sobre aquest projecte i fer la teua aportació a: pelletestornara.escolalab.org!\n"
    },
    {
        "id": 76,
        "url": "https://www.tresdeu.com/2022/07/etsona-a-punt/",
        "category": "Internet",
        "title": "À Punt llança Et sona?, el seu Heardle “valencianitzat”",
        "author": "Redacció",
        "date": "07 Juliol 2022",
        "content": "\n\n\n\n\n\nAl començament d’aquest any es va viralitzar el joc titulat Wordle que consisteix a endevinar cada dia una paraula diferent. Arran d’ell han sorgit múltiples versions: en català, sobre pel·lícules, números, paraules de dos en dos… i també una d’endevinar cançons, Heardle. Basat en aquest joc À Punt Media llança el seu propi joc en línia, Et sona?, amb el que llança un repte:\n“Series capaç de reconéixer una cançó sentint només els primers segons?”\nLa productora estrena un nou entreteniment amb què anuncia que, amb la pràctica, es pot arribar a “conéixer millor la música valenciana“. No és el primer joc en línia que proposa À Punt, també va crear PobleCV, un passatemps amb un funcionament semblant que consisteix a endevinar la silueta d’un poble i que va tindre molt d’èxit. A l’etiqueta #PobleÀPunt de Twitter es poden veure els resultats dels jugadors.\nEl mecanisme d’Et sona? és senzill: diàriament es presenta una cançó i es donen sis intents per a encertar l’artista i el títol. Té el mateix funcionament que el seu antecessor, és a dir, cada vegada que es falla s’afegeixen uns segons més per escoltar fins a un màxim de 15 segons.\nBàsicament, l’objectiu és descobrir la cançó del dia com més prompte millor i, després, compartir els resultats en les xarxes socials. Una vegada aconseguida la cançó o esgotades les oportunitats, a la pantalla final, es mostra una llista de reproducció de la plataforma Spotify on es poden escoltar totes les cançons del joc musical. D’aquesta manera, a més de servir d’una mena de pista per a pròximes partides, aquest llistat mostra la gran quantitat de gèneres musicals i artistes que omplin al panorama músic valencià.\nEs pot accedir al joc directament a etsona.apuntmedia.es.\nImatge d’À Punt\n"
    },
    {
        "id": 77,
        "url": "https://www.tresdeu.com/2022/06/conters-bodypositive-per-excellencia/",
        "category": "Internet",
        "title": "Comptes ‘bodypositive’ per excel·lència",
        "author": "Redacció",
        "date": "30 Juny 2022",
        "content": "El ‘bodypositive’ és un moviment social que ha sorgit per Internet que té com a finalitat promoure l’acceptació de tots els cossos (especialment els de les dones), fomentant la diversitat. Es tracta d’esquivar els cànons establerts per la societat en els quals la gordofòbia està present. A causa d’aquest moviment, cada vegada són més aquelles qui donen veu i visibilitat en les xarxes socials a aquesta forma de vida i que aconsegueixen ser les referents d’altres joves. Més enllà de defensar el ‘bodypositive’, has de seguir aquests conters perquè elles són genials:\n \n@Croquetamente_ \nMara Jiménez és qui està darrere del perfil d’Instagram @croquetamente. A les seues xarxes socials, més enllà de parlar soles del moviment ‘bodypositive’ i la gordofòbia, parla de temes col·laterals: els TCA, la salut mental i l’autoestima. A més de crear contingut, Mara també és divulgadora en diversos projectes de televisió i ràdio, i dona xerrades i tallers a centres educatius. \n \n@flacaconbarriga \n‘Flaca con barriga’ té 13 mil seguidors a Instagram i té el seu pròpi magazín, com ella el defineix, “el magazín de l’imperfecte”. Aquest espai és un lloc de refugi i a més tracta temes com el ‘slow fashion’ i la moda plus size’.\n \n@rebecagomezpolo\nRebeca Gómez Polo és una de les promotores en l’àmbit nacional del ‘bodypositive’ gràcies a la creació de We Love Size. Aquest va començar sent un blog i ha acabat sent una comunitat per a donar-se suport dins d’aquest moviment. Al seu conte pots robar un univers únic, amb recomanacions de roba, reflexions i una estètica molt cuidada. \n \n@naomiparra_\nNaomi Parra compta amb 41 mil seguidors al seu conte d’Instagram i 530 mil a la xarxa del moment, Tik Tok. Aquesta comença a guanyar seguidors a les xarxes per les respostes als comentaris d’odi que ha rebut. És una ‘influencer’ que col·labora amb diverses marques i el seu contingut s’endinsa en la moda. \n \n \n"
    },
    {
        "id": 78,
        "url": "https://www.tresdeu.com/2022/06/per-que-no-ser-influencer/",
        "category": "Internet",
        "title": "Per què no ser ‘influencer’",
        "author": "Redacció",
        "date": "30 Juny 2022",
        "content": "Si eres un jove d’entre 16 i 25 anys, el més normal és que desitges tenir la vida d’aquells ‘influencers’ als que segueixes a les xarxes socials. No obstant això, no és or tot el que llueix: hi ha alguns motius pels quals és millor no ser un dels creadors de contingut amb milers de seguidors a qui tot el món reconeix. Et contem, en clau d’humor, a quines coses hauries de dir ‘adeu’?\n \nHi ha molts ‘recaos’ que es fan sense cuidar massa bé la pròpia imatge, com és el cas d’anar a comprar el pa. Per a aquestes ocasions el modelet estrella sol ser el xandall més vell o la camisa de festes del poble de 2012. Inclús sense ser ‘influencer’, ja evites creuar les mirades amb qualsevol persona que coneixes, així que imaginat si a més et feren fotos per a compartir a les xarxes.\n2. Els ‘after’ als festivals \nEls festivals són sempre el millor lloc on conéixer gent abans desconeguda i no preocupar-te per la impressió que dones als altres, sols importa gaudir sense importar les condicions en les quals et trobes. Açò no seria possible si el 80% d’aquells i aquelles qui assisteixen a l’after’ foren seguidors/es teues a les xarxes socials… \n3. Procrastinar\nSi hi ha alguna cosa que envegem de la vida dels ‘influencers’ és la seua capacitat per a estar tot el dia fent coses interessants, un milió de plans i moltes coses per a contar a les xarxes. Està clar que no seria correcte retransmetre els diumenges de ressaca o els dies en què et passes les hores al sofà amb el mòbil perquè no t’abelleix estudiar. \n4. Estar trist\nQuan has vist algun ‘influencer’ trist o retransmetent  que té un dia de ‘merda’. Una de les coses que més s’admiren és l’aparent vida perfecta que tenen els creadors i les creadores de contingut, on sempre estàs content i tens coses a fer. Per això, estar trist no és una opció, i fingir no estar-ho sí.\n"
    },
    {
        "id": 79,
        "url": "https://www.tresdeu.com/2022/06/rememora-lsquad/",
        "category": "Internet",
        "title": "Rememora L’Squad",
        "author": "Redacció",
        "date": "30 Juny 2022",
        "content": "Els creadors i creadores de contingut en valencià són molts i bons, i L’Squad de Tresdeu Media ho reflexa. Per si no la coneixes, es tracta d’una sèrie presentada per Júlia Escrivà i Aitor Muñoz de Llet i Vi. Aquesta proposta troba d’entretenir el públic més jove mitjançant les xarxes socials i per descomptat, en valencià. \nEn aquest article, rememorem aquest programa dels influencers del País Valencià i donem una ullada enrere per recordar qui ha passat per la ‘caseta/mansió’ de L’Squad en cada un dels seus 6 capítols.\n \nCapítol 1. L’Squad: Aitor i Júlia \nQui millor que presentar L’Squad que Aitor i Júlia. En recerca de la caseta de streaming que es converteix en el plató de la sèrie, fan una crida als creadors i creadores de contingut en valencià perquè es presenten al càsting i puguen formar part de l’Squad. \n \nCapítol 2. Miss Tagless i El Coneixement No Fa Nosa\nAl segon capítol de L’Squad hi arriben els primers candidats: la tiktoker Miss Tagless i el youtuber Arnau Dkaidek (El Coneixement No Fa Massa). Un joc per trobar l’impostor i rialles sense parar que pots veure al nostre canal de Youtube.  \n \nCapítol 3. Apitxat i Marta Maneu (La Prestageria)\nMarta Maneu crea contingut a Youtube sobre llibres al canal La Prestageria, encara que al seu canal pots descobrir diversitat més enllà dels llibres. Per altra banda, Xavier Rico és el tiktoker darrere de l’usuari Apitxat. Al capítol tres de L’Squad  la cuina és una més.  \n \nCapítol 4. Clara Figamon i Pablitros \nLa youtuber i instagramer Clara (Figamon) i l’streamer a Twitch Pablitros arriben a la ‘caseta’ en el quart capítol de L’Squad. Anècdotes i el repte més graciós que trobaràs: un circuit de dinosaures.   \n \nCapítol 5. Cabra Fotuda i Cèlia Cerezo \nAl capítol 5 hi són el tiktoker i instagramer d’humor Fran (Cabrafotuda) i la comunicadora Cèlia Cerezo. Coreografies, música i molt de ‘flow’ amb aquests creadors de contingut d’excel·lència. \n \nCapítol 6. Gal·la Martí i Ximo Pelejà \nEl tiktoker Ximo Pelejà i la influencer Gal·la Martí conclouen amb el capítol 6 de L’Squad, ple de memes, fotografies i rialles que no tenen pèrdua. \n\n"
    },
    {
        "id": 80,
        "url": "https://www.tresdeu.com/2022/06/texpliquem-lalgoritme-dinstagram/",
        "category": "Internet",
        "title": "T’expliquem l’algoritme d’Instagram",
        "author": "Redacció",
        "date": "28 Juny 2022",
        "content": "Alguna vegada has pensat per què Instagram t’ensenya un contingut o un altre? Doncs tot té a veure amb l’algoritme, és a dir, allò que ajuda a decidir a la plataforma quins continguts són els que han de ser prioritzats i quins no. Eixe és el motiu pel qual des de fa un temps no pots veure les publicacions del ‘feed’ en ordre cronològic i la publicitat sempre ocupa els primers llocs: el nou algoritme. \nSi utilitzes Instagram o Facebook de forma habitual i crees contingut, et deixem amb les claus d’aquestes plataformes per a elegir quin contingut és el que et mostra: \n1.El factor interés. Primer et mostra les publicacions o similars a aquelles entre les quals has interaccionat anteriorment, bé siga ficant m’agrada o compartint-les. Com més publicacions faces a la setmana, més possibilitats tindràs que el teu contingut aparega als altres. \n2. El temps invertit. Instagram calcula el temps que inverteixes mirant una foto o un vídeo i així, et mostra similars perquè sap que captarà la teua atenció. \n3. La relació amb els seguidors. Instagram té en compte el tipus de relació amb els seguidors. Si és seguiu mútuament o no, i  si interaccioneu entre vosaltres o no. Per això, les ‘històries’ dels teus amics i amigues són les que primer t’apareixen. \n4. Les hores de publicació. Hi ha unes hores de publicació en les que no se’t recomana pujar cap contingut, ja que la teua audiència és menor i Instagram no li mostra les teues publicacions més tard degut a l’algoritme.  \n5. Noves ferramentes. Les noves ferramentes com els ‘Reels’ tenen prioritat perquè Instagram prioritza les seues noves formes de mostrar contingut. D’aquesta manera, una foto té menys oportunitat de ser mostrada que un vídeo.\n"
    },
    {
        "id": 81,
        "url": "https://www.tresdeu.com/2022/05/coneguent-aproop-la-telecom-valenciana/",
        "category": "Internet",
        "title": "Coneixent aproop!, l’operadora valenciana de fibra i mòbil",
        "author": "Redacció",
        "date": "31 Maig 2022",
        "content": "Quantes operadores de fibra i mòbil coneixeu que oferisquen atenció en valencià? I que a més s’involucren activament en donar suport a les tradicions, festes i cultura del nostre territori?\nA nosaltres ens costava prou trobar un exemple, la veritat. Perquè això d’usar el valencià com a llengua d’empresa alhora que es fan coses pel País Valencià sembla una mena de fantasia.\nBo, ho semblava, perquè aproop! telecom ha arribat per a omplir eixe forat amb un model d’operadora de proximitat que marca un abans i un després en la forma de donar servei als seus clients.\nLa telecom d’ací\nAquesta operadora valenciana es va llançar l’estiu passat amb una oferta de tarifes que combina mòbil solt, fibra amb mòbil i també fibra solta, a més d’Internet ràdio per a poblacions rurals on la cobertura d’Internet no és molt àmplia.\nGràcies al fet que treballa sobre la xarxa de Yoigo i Orange, aproop! telecom ofereix la mateixa cobertura que aquests operadors, així com la connexió 4G més ràpida.\nCadascuna de les seues botigues, repartides al llarg del territori valencià, és el lloc perfecte per a informar-se sobre el servei que ofereix, resoldre dubtes sobre qualsevol tarifa o aprofitar promocions exclusives del punt de venda.\nA més, ha desplegat xarxa pròpia de fibra per tot el territori, cosa que li permet oferir als seus clients Internet de major qualitat, un servei tècnic de proximitat i millors preus.\nPerò un dels aspectes més atractius d’aproop! és el fet que la seua atenció al client es fa preferentment en valencià, reivindicant així la nostra llengua com a vehicle comunicatiu.\nDe la mateixa manera, les seues comunicacions als mitjans i els continguts que publica a xarxes són també en valencià, com pots veure en el seu compte d’Instagram, @aprooptelecom, on l’empresa informa els seus seguidors i seguidores sobre la seua actualitat, combinant-la amb publicacions relacionades amb la llengua i la cultura, novetats de les seues tarifes o informació interessant sobre el sector de les telecomunicacions.\nUn prescriptor que també és d’ací: Eugeni Alemany\nUna operadora així, que aposta per tot el que es fa a casa, havia de transmetre eixe missatge de manera potent. I per això, recentment Eugeni Alemany s’ha convertit en imatge de la marca en totes les seues campanyes.\nSent client quasi des del principi i després de provar el servei uns mesos, el presentador i humorista, satisfet amb la seua tarifa i l’atenció rebuda, acceptava l’oportunitat de convertir-se en prescriptor de l’empresa.\nCom diu el lema de la companyia: “La fibra, d’ací. El 4G, d’ací. I el prescriptor, també d’ací.”. En definitiva, aquesta telecom porta la proximitat en el seu ADN.\n\naproop! de la nostra cultura\nPel que fa a la seua vinculació amb la cultura, aproop! ha tancat des del seu naixement diferents acords amb institucions i entitats valencianes amb el fi de promoure els trets culturals i les tradicions d’aquest poble. Algunes de les entitats amb qui col·labora habitualment són:\nEscola Valenciana\nTreballant braç a braç amb Escola, aquesta telecom potència l’ús del valencià implicant-se en diferents esdeveniments impulsats per la institució, com ara les Trobades d’Escoles en Valencià.\nFundació FULL\nAquesta entitat treballa per la promoció de la lectura, i aproop! no desaprofita l’ocasió d’estar present a les Places del Llibre que FULL organitza. Així, està al corrent de les últimes novetats del món editorial valencià mentre informa els assistents sobre el servei de proximitat que ofereix, sempre lligat a la promoció de la nostra cultura.\nSocietat Coral El Micalet\nDes de la Societat Coral es treballa per a defensar la cultura i tradicions valencianes des de la perspectiva de la música. Per això, com a empresa implicada en la preservació de la cultura valenciana, la telecom d’ací col·labora amb aquest col·lectiu patrocinant alguns dels premis que atorga anualment, així com oferint beneficis exclusius als seus socis i sòcies.\nFederació de Pilota Valenciana (Fedpival)\nLa Pilota Valenciana és el nostre esport per definició, i aproop! patrocina alguns dels principals campionats que organitza Fedpival, com l’Autonòmic aproop! de raspall, que porta el seu nom.\nQuè vos sembla? No està gens malament per a una telecom amb menys d’un any de vida, i el que tenen previst fer. En definitiva, i com afirmen ells: Proximitat, cultura i atenció des d’ací i per a la nostra gent. Això és estar aproop!\n"
    },
    {
        "id": 82,
        "url": "https://www.tresdeu.com/2022/05/cabrafotuda-guanya-el-ii-premi-a-la-creacio-de-contingut-en-catala/",
        "category": "Internet",
        "title": "Cabrafotuda guanya el II Premi a la creació de contingut en català",
        "author": "Redacció",
        "date": "20 Maig 2022",
        "content": "El Grup d’Estudi de Llengües Amenaçades (GELA) de la Universitat de Barcelona (UB), la Xarxa Vives d’Universitats i Òmnium Cultural han fet públic el veredicte del II Premi a la creació de continguts audiovisuals en català, aranès i llengua de signes catalana (LSC) a les xarxes. En aquesta segona edició, el jurat ha proclamat guanyadors el creador de continguts en valencià Cabrafotuda, l’associació cultural aranesa Es Paums i el canal de llengua de signes catalana a Instagram @mou_les_mans. Cadascun dels guanyadors rebran 1.000 € de premi pel seu talent en la promoció de la llengua en l’àmbit audiovisual i digital.\nEs tracta de la segona convocatòria del premi, organitzat pel GELA, la Xarxa Vives d’Universitats i Òmnium Cultural, que té com a finalitat promoure la creació de continguts audiovisuals en català, aranès i llengua de signes catalana (LSC) a les xarxes. El jurat ha valorat les candidatures en funció de l’originalitat de les propostes, la qualitat tècnica, artística i lingüística i la contribució a la promoció de la llengua en aquest àmbit. Els vídeos presentats havien de ser publicats en alguna de les xarxes socials més reconegudes per aquest format, com són YouTube, Vimeo, Instagram, TikTok o Twitch.\nCabrafotuda\nBaix el pseudònim de Cabrafotuda es troba Fran Tudela Lloret (Vilajoiosa, la Marina Baixa). Tudela compta amb milers de seguidors a xarxes com Instagram i TikTok, on realitza esquetxos d’humor en valencià. Combinant elements de la cultura pop com ara els videojocs, les sèries, les xarxes socials o els reptes virals, els seus vídeos s’han fet molt populars entre el jovent valencià. El contingut de Cabrafotuda destaca per la promoció de la llengua mostrant la pluralitat i diversitat lingüística del País Valencià. A més, duu a terme tallers de divulgació per a joves en instituts, monòlegs d’humor i col·labora en diversos mitjans de comunicació.\nEs Paums\nL’associació cultural Es Paums (Vilamòs, Vall d’Aran) promou la cultura i llengua aranesa des de diversos àmbits, com la música, l’edició de publicacions i concursos a les xarxes socials. En l’àmbit audiovisual, Es Paums promou la cultura aranesa en el seu canal de Youtube, on destaquen diverses peces musicals d’artistes aranesos i occitans. Amb aquest canal, Es Paums cerca divulgar la música aranesa i fer arribar les propostes locals més enllà de les seues fronteres més immediates.\n@mou_les_mans\nLa proposta de @mou_les_mans és divulgar la llengua de signes catalana (LSC) a través d’Instagram. El canal és una iniciativa de Júlia Evans Calm (Vic, Osona), on ensenya i difon la llengua de signes catalana d’una manera senzilla i atractiva per tots els públics. Entre els continguts del canal, destaquen els vídeos sobre temàtiques com la sanitat, l’ensenyament, la gastronomia o la igualtat de gènere. La modalitat gestual i visual emprada per la llengua de signes ha trobat a Instagram una jove ambaixadora amb molt de talent.\n"
    },
    {
        "id": 83,
        "url": "https://www.tresdeu.com/2022/05/illustradors-seguir-instagram/",
        "category": "Internet",
        "title": "6 il·lustradors a qui seguir en Instagram",
        "author": "Redacció",
        "date": "05 Maig 2022",
        "content": "Ho sabem! En els últims anys els il·lustradors i les il·lustradores han crescut, i molt, a plataformes com Instagram. Cada vegada, són més les que s’animen a compartir el seu talent i el seu art. I, per això, hem recopilat alguns d’ells que, de segur, algunes o alguns vos sonen.\n@_malegre \nLa trobem en Instagram, TikTok i Twitter. Compta també amb el seu propi marxandatge i, a cada il·lustració, representa des de grups com Foo fighters fins a il·lustracions de retrats, dibuixos que representen el nostre dia a dia o alguns vinils que et deixen ben captivats.\n@llopx\nColors vius, estil còmic. Darrere de @Llopx trobem a Jesús Llopis. Aficionat de la il·lustració, si fem una ullada al seu Instagram ens adonarem que sembla que estem veient una sèrie de dibuixos animats, això també marca la seua diferencia. Sinó entreu i descobriu-ho!\n@laoliwa\nA Andrea la coneguem per formar part del grup “Ding dong System“ però també ens regala el seu talent com a il·lustradora en Instagram. Ha il·lustrat portades de llibres infantils com el conte “Los grillos y vos” d’Omar Ventura, també el videoclip “Xurro” de Ding Dong System, calendaris… I si ens fixem, a banda dels colors vius on predominen, en la seua majoria, el roig, el verd i el groc, la natura està ben present en moltes de les il·lustracions d’Andrea.\n@helga_ambak\nHelga és de Muro (Comtat) i, recentment, s’ha posat al capdavant de “Carrer de l’amargura” del llibre “Zoo il·lustrat”. A banda de també il·lustrat portades de llibres, cartells, ha sigut la directora artística dels discs de “Llepolies” de Zoo o de “Fotosíntesi” de La Fúmiga.\nPerò, a banda, Helga ens regala, al seu Instagram, diferents vinyetes, que parlen de la vida quotidiana i, també, de problemes del dia a dia, això sí amb el seu segell personal que tant la diferència i que tant ens ha captivat d’ella.\n@natxosarvatxo\nStreamer en Twitch, il·lustrador… Aquest xic fa de tot! Però hui ens centrem en els seus dibuixos que ens regala en Instagram. Ha dissenyat làmines, cartells de festes com Moros i Cristians, portades de disc com “Glacial” de La Ruba… I el que més ens agrada és quan ens comparteix eixe procés de creació que, mai coneguem, i que hi ha darrere de cada dibuix.\n@gongonartwork\nGonçal Beneyto és l’artista que s’amaga darrere d’aquest nom artístic i Instagram. També caracteritzat per eixe toc còmic a cada vinyeta, il·lustració que ens regala, també s’ha posat al capdavant de portades de llibres i ha dibuixat algun còmic com el que veiem ací baix.\n"
    },
    {
        "id": 84,
        "url": "https://www.tresdeu.com/2022/02/la-llar-de-neus-ferri/",
        "category": "Opinio",
        "title": "La llar de Neus Ferri",
        "author": "Daniel Monfort",
        "date": "16 Febrer 2022",
        "content": "La cantant Neus Ferri (Alcoi 1984) passà pel programa televisiu La Voz, aquell on un panel de músics consagrats es giren des d’una butaca giratòria per cercar la millor veu a cegues. En una ronda eliminatòria Ferri no va ser elegida i passà a formar part de la família de músics que es quedaren a mig camí en estos realities, famosos durant unes setmanes però caiguts ràpidament en l’oblit. Ferri, com moltes altres, no es van aturar de fer cançons, per què ho hauria de fer? Des d’aleshores havia editat dos discos: Aqui me tienes (2017) i Canciones de amor al odio (2019). Sincerament, em costa posar-me a escoltar naturalment els artistes que hi han passat per estos programes de televisió, com si este format televisiu anés associat per defecte a uns sons i un xou que m’interessen poc. Li aplicava a Ferri injustament eixe veto. Una vesprada d’este gener, un post sobre el seu nou disc a la venda en una llibreria d’Alcoi em va motivar a donar-li al play i deixar enrere definitivament vells prejudicis. I Llar (Maldito Records 2022) m’ha atrapat des del primer moment, res d’eixos àlbums que necessiten temps i paciència i maceració. Des de les primeres estrofes de “Tremole“, tema que obre el disc, un cau subjugat a unes cançons escrites per ella en este període on hem estat tant a casa. Tot amb els arranjaments de l’omnipresent Blai Antoni Vañó i Hèctor Tirado.\nM’agradaria que Neus Ferri fora com la nostra Patti Smith, cúmul de veu, rock i poetessa amb coses a dir, que fora la nostra Laura Pausini per a cantar a plena veu les històries d’amor que acaben bé o i les que acaben com Camot, la nostra cantant amb capacitat vocal infinita per pujar al cel i tornar. Una veu de consens més enllà de la parafernàlia del negoci del xou musical, com la del programa que potser mereixia vèncer. Però Neus Ferri no és només una veu, perquè de bones veus que canten el que els hi escriuen altres n’hi ha a cabassos. L’alcoiana a Llar canta sa casa, les seues temors, les esperances, les neures i les penes. No li les han escrit tercers. Per açò és convincent i punyent, per eixes raons la reacció escoltant-la és immediata. Una cançó com “Dol“, que tanca l’àlbum amb un delicat acompanyament de guitarra i bateria, és una preciositat de peça que canta a un dol, un dol reparador com haurien de ser els dols. De les cançons més boniques que s’han publicat en valencià darrerament. Només per ella ja val la pena haver arribat fins ací.\n\nFoto: Alba Garcia\n"
    },
    {
        "id": 85,
        "url": "https://www.tresdeu.com/2021/11/per-una-diania-del-nord/",
        "category": "Opinio",
        "title": "Per una Diània del nord",
        "author": "Daniel Monfort",
        "date": "09 Novembre 2021",
        "content": "Arran de la publicació de Llepolies, darrer disc de Zoo, la periodista vilafranquina Violeta Tena es preguntava a Twitter, que és l’olla de grills on llençar qüestions obertes al vent, que perquè el nord valencià no havíem creat un referent musical i cultural que parlés per a tots els valencians. La cançó d’eixe disc de Zoo “Diània” conté i passa llista d’un muntó de fets, llocs i personatges que servien d’homenatge a un territori, el que alguns denominen comarques centrals i d’altres anomenen directament Diània. Zoo, com també molts altres grups de música de l’escena en valencià, ens han descrit molt eixe paisatge. El coneixem sense conèixer-lo. Podem dir, sense avançar-nos massa en terreny pantanós, que eixe imaginari correspon actualment a una certa idealització del que és el País Valencià. Un paisatge rocós de clima agradable i calor a l’estiu, una relació tòxica amb el turisme, la pilota, l’espencat i els moros i cristians. Un territori extens que va de l’extrem Est a Dénia fins a Alcoi, allargant-lo segons alguns hi cabria Ontinyent i Xàtiva. Poca cosa. Alguns dels tòtems i mites de la cultura valenciana, la popular i la sacra, hi van nàixer o hi visqueren: els Borja, Ausiàs, el Genovès, Camilo, Nino Bravo, Raimon, Clara-Simó, l’Ovidi, Chirbes, Carmelina i Enric Valor. Els que hi viuen parlen com Botifarra. Els que hi viuen fan l’harmonia vocàlica que ens fa salivar als que no la fem. Es tracta d’una part del país que se situa com un referent de poble-ciutat en contraposició al nucli irradiador, és a dir, València ciutat. El cas de la ciutat de València ja no cal comentar-lo i no deixa de ser normal en un país que porta el nom de la seua capital. I les capitals tendixen a concentrar. Fins i tot Alacant renaix ara amb grups com El Diluvi, Els Jóvens i Vienna. Llegiu l’article de Josep Vicent Frechina al respecte.\nI doncs, i per què al nord res? Per què al nord no hem sabut crear eixe imaginari col·lectiu que acabe en relats, cançons i un referent que acabe parlant a tot valencià i més enllà? Potser per començar caldria definir el nord valencià. Alguns hi posarien la província de Castelló sencera, jo sóc més de proposar tot el que va d’una línia imaginària entre Vinaròs i Llucena, és a dir, el Maestrat, els Ports, el massís del Penyagolosa i el Pla de l’Arc. Però si els de la Plana i els companys castellanoparlants del Millars i el Palància se senten identificats, cap problema, benvinguts. Primer hi ha una qüestió de població, però amagar-se en l’excusa de la demografia i del feble pes de les nostres comarques enfront de València o a les centrals seria dilucidar fàcilment la qüestió. Després està el fet que Castelló ciutat com a catalitzador dona per al que dona, però em revolta un cert discurs derrotista, vull pensar que els temps del “vivimos en Castellon que desesperacion” han passat. Les migracions d’estes terres se n’anaren a Castelló, és clar, però molt sovint a Barcelona i potser han estat menys influents a València i el seu mundillo cultureta, mundillo que existix a qualsevol capital. Per tant som un territori, el nord valencià, entre dos pols de mundillo cultural, València i Barcelona, un territori sense comprendre del tot la idiosincràsia fallera ni el seny barceloní. I som mig aragonesos, tenim rectors del bisbat de Tortosa, anem de festa a Terol i hem estat més sovint a Pamplona que a Alacant. Estem per tant lluny d’eixe mundillo cultural del Cap-i-Casal on es creen grups de música i on s’escriuen les cançons amb versos d’Estellés, les nits a Benimaclet i de tornar amb tramvia. Parlo d’oïda, sense haver-ho viscut de primeres. Soc fill de la diàspora dels Ports a Catalunya, fill dels que van marxar a Catalunya i estudià a Barcelona. Allà a Barcelona els de les comarques nord es diluïxen i s’han diluït naturalment. Baixen al poble a les vacances i els ponts i quan tornen a Barcelona expliquen d’amagatotis açò del bou embolat i la penya, porten un bàsquet de rovellons o una caixeta de pastissos de confitura per Sant Antoni. Com si tinguérem dues vides. Segurament en uns quants grups de música catalans hi ha nets i renets dels Ports i del Maestrat, però no han fet el cant que busquem. No els pertoca a ells de fer-lo tampoc.\nSom un territori que ha tingut narradors, poetes, penso en Carles Salvador de mestre a Benassal i Garcia-Girona, el Verdaguer valencià. Però res, comptat i debatut, no hem generat suficient contingut cultural per influir més enllà de les nostres respectives cases. No som tampoc un desert, a les noves xarxes hi trobem la xivertina Figamon i la benicarlanda Simmer Valenciana a Twitch. Els grups de música de casa nostra és evident, i als números ens remetem, no tenen el succés d’altres. I sense succés no imposem la nostra agenda i el nostre sistema de coordenades. No és cosa d’estils, també hi ha patxanga mestissa, indie, hip-hop, rock, ska. Falla alguna cosa, falta pes. Potser el mateix pes que fa que el president Puig, morellà de pro, llig els discursos amb la erra final, erre que cap morellà pronuncia quan parla naturalment. Perdem el nostre parlar natural fora de la nostra zona de confort. Vull ser optimista. Pepet i Marieta, per essència grup de frontera amb un peu a Benicarló i un altre a Ulldecona i amb una flor per sempre en una carretera de Traiguera, ha cantat sempre al nostre territori amb la naturalitat de creuar el Sénia cada dia. Per cert, Traiguera, és potser l’exemple a seguir de com crear referents culturals i rurals de les comarques nord, em referisc a La Innocència, la pel·lícula de Lucia Alemany. Xiomara Abelló, de Santa Magdalena, fa gira amb Xavi Sarrià i en els seus discos el paisatge de secà es palpa. Hi ha gent jove que es llença al pop com la vinarossenca Esther i Laura Rambla de Vilanova (escolteu la seua col·laboració amb Andreu Valor i també la cançó dedicada al seu poble). Però em revolta veure que Blackfang és música caviar només per a una colla de fans de la música negra. “Les ungles” d’Aina Palmer hauria de tindre deu vegades més escoltes a les plataformes digitals. “L’amor és el tercer coet del bou embolat“. El darrer disc de Pleasant Dreams és inexplicable que passés tan desapercebut, si té un remix bailongo i tot! Un disc en el qual els de la Plana Baixa trobarien referents del seu calendari festiu. Què té el flow de Malparlat que no tinguen altres? Me’n deixo molts, moltíssims. Potser ha arribat el moment del nostre cant al Maestrat, als Ports, al Penyagolosa, a Espadà. Potser ha arribat el moment d’escriure i crear, com Alemany feu amb el seu poble Traiguera. Necessitem més Traigueres i gent que cante les seues Traigueres. Necessitem creure en nosaltres, els valencians del fred, necessitem un kilòmetre zero musical.\n\n"
    },
    {
        "id": 86,
        "url": "https://www.tresdeu.com/2021/07/5-llicons-per-combatre-el-feixisme/",
        "category": "Opinio",
        "title": "5 lliçons per combatre el feixisme",
        "author": "Llorenç Saval",
        "date": "27 Juliol 2021",
        "content": "L’any 2017 es va publicar un llibre de gran importància conjuntural, en un moment polític d’auge de l’extrema dreta d’arreu del món sumat a la descoordinació del moviment antifeixista, el qual s’hi veia desbordat davant l’esfereïdora escena internacional. El llibre era Antifa. El manual antifascista. Escrit pel nord americà Mark Bray, el text presentava una història internacional del moviment antifeixista des dels seus inicis fins als nostres dies, així com també una llista d’estratègies comunes, consells de militants, bibliografia i lliçons històriques de l’antifeixisme. Són aquestes últimes –les lliçons històriques- de les que anem a parlar en el següent article, donat que en les mateixes hi podem trobar una conjunció entre història, tàctica política i teorització sobre què és i com ens enfrontem al feixisme. Els que farem serà comentar-les, en la majoria dels casos, a partir dels paradigmes que ofereix l’escena política actual per tal d’anar més enllà dels exemples històrics del llibre.\nLa primera de les cinc lliçons històriques que presenta el llibre diu: “Les insurreccions feixistes no han triomfat mai. Sempre han accedit al poder per mitjans legals”. Aquesta podria ser una de les més controvertides, donat que en Espanya tenim l’exemple d’una insurrecció militar que va acabar amb la imposició d’una dictadura que compartia molts trets amb el feixisme italià. No obstant, allò que vol dir Bray amb aquesta afirmació aparentment tant arriscada és que els mètodes liberals per enfrontar el feixisme s’han mostrat històricament poc eficaços. Ni el debat racional, ni la policia, ni tampoc les institucions polítiques parlamentàries són, en la majoria dels casos, capaces d’aturar la potència del feixisme. Açò, no obstant, no resta importància a la via legal; tan sols la desmitifica com l’única via legítima i possible.\nDe fet, moltes vegades les institucions polítiques han servit per catapultar al feixisme, quan aquestes han estat dominades per elits econòmiques que necessitaven d’un moviment reaccionari que dinamitara l’imminent revolució social, en una maniobra de defensa de la propietat privada capitalista amenaçada pels processos democratitzadors del moviment obrer. En aquest sentit, dictadors com Hitler, Franco o Mussolini van ser la resposta del capital contra el poder dels treballadors organitzats. Per això, i per moltes altres raons, l’antifeixisme deu ser, també, anticapitalista.\nÒbviament, el feixisme és un fenomen complex i no s’hi pot resumir únicament en una estratègia del capitalisme per salvaguardar-se. No obstant, aquest fet no pot deixar-se mai de costat i en alguns contextos és l’element explicatiu principal. Per això, a pesar de les insuficiències transformadores de les institucions polítiques, tenir certa presència i control sobre les mateixes és indispensable per fer front al feixisme.\nPosar en dubte la via legal o institucional per fer front al feixisme no implica una aposta incondicional pel treball de carrer i la violència organitzada. L’antifeixisme és una lluita polifacètica, i la violència tan sols és una de les diverses ferramentes útils per fer front al feixisme, el qual deu ser analitzat de manera contextual. De fet, l’exaltació irracional de la violència és una lacra per al moviment antifeixista, sobretot perquè atrau un tipus de militància híper masculinitzada més preocupada per rebentar-li el cap a un nazi que en analitzar i valorar les diverses estratègies per acabar definitivament amb el problema. Com diu un militant antifeixista anglès al final del llibre, en l’apartat dels consells: “A l’hora de decidir les tàctiques més eficaces s’ha d’estar més obert a la idea del “antifeixisme d’espectre complet”, sense fer de la violència un fetitxe (…). Allò més important és guanyar”.\nLa segona lliçó històrica per a l’antifeixisme diu: “Uns més que altres, molts dirigents i teòrics antifeixistes del període d’entreguerres assumiren que el feixisme no era més que una variant de les posicions contrarevolucionàries tradicionals. No s’ho van prendre amb la suficient seriositat fins que fou massa tard”. Allò que clama aquesta lliçó és el fet de que l’antifeixisme necessita ser actualitzar regularment per no caure en essencialismes, anàlisis antiquats i deficiències interpretatives del fenomen del feixisme. És important entendre la plasticitat d’un fenomen –el feixista- que s’adapta a contextos, discursos i estratègies diferents a les que havia seguit en temps passats.\nEls objectius del feixisme sempre són les minories socials, tals com el col·lectiu LGTBI, la immigració –on s’hi estigmatitza, sobretot, a la de procedència africana-, les dones, els àrabs, els jueus, i, en definitiva, la classe treballadora –tal i com s’ha vist amb la retòrica del discurs contra els “okupes” i, també, amb la criminalització d’aquells que reben ajudes socials-. La majoria d’organitzacions d’extrema dreta comparteixen alguns d’aquests objectius, si no tots, i la seua manera de construir el teixit organitzatiu tant al carrer com a les institucions varia depenent del context.\nVOX, per exemple, ha optat per centrar la seua estratègia a les institucions i a les xarxes socials, més enllà de fer treball de carrer, construint un discurs que utilitza part de la ideologia tradicionalista aliada amb teories de la conspiració i la utilització del terme “violència” com a vector que uneix la croada contra les dones –amb el discurs de “totes les violències son iguals”- així com la falsa relació entre violència i immigració, i, també, com a excusa per provocar altercats i victimitzar-se en un intent de presentar a l’antifeixisme com un moviment polític violent, tal i com va succeir a Vallekas els dies previs a les eleccions autonòmiques de la Comunitat de Madrid.\nÉs per això que els antifeixistes no hem de caure en una retòrica desfasada i essencialista a l’hora d’analitzar i atacar el feixisme. De fet, la pròpia paraula “feixista” pot ser útil en alguns contextos però totalment contraproduent en altres, donat que és una simplificació estigmatitzada d’un fenomen polític híper complex, molt arrelada a la terminologia del segle XX. Tal i com diu Bray: “En certa manera, l’evolució de l’extrema dreta va a implicar que s’haurà d’abandonar el marc del “feixisme” per complet, conforme ens allunyem més i més del segle XX”.\nTampoc s’hi tracta d’anar-hi al darrere per atacar i ridiculitzar cada acte, discurs o concentració convocada per les organitzacions de l’extrema dreta. Tots ens vam riure de l’Abascal de 2015 que feia discursos pujat damunt el banc d’un parc sense que ningú l’escoltés, dient estupideses contra els immigrants. Avui Abascal es riuria de nosaltres sabent que li vam fer part de la publicitat de manera gratuïta. Si el feixisme marca l’agenda política i mediàtica i nosaltres anem al darrere comentant les seues barbaritats, el que estem fent realment és donar-li publicitat. Per això, una de les majors estratègies antifeixistes és marcar agenda política pròpia, ser propositius políticament, dialogar amb la societat i ignorar les ofenses i banalitats dels provocadors que tan sols busquen la polèmica per publicitar-se.\nDeixant de banda la tercera, per considerar-la menys rellevant, la quarta lliçó històrica per a l’antifeixisme ens diu que: “El feixisme li furta a l’esquerra la ideologia, l’estratègia, la imatge i la cultura”. Frase controvertida aquesta, però no per això menys rellevant. Coneguda és la història del moviment skin, on els boneheads –els skins xenòfobs anglesos que prengueren popularitat durant el tatcherisme- eren una còpia de l’estètica dels skins antiracistes originals.\nPerò no fa falta anar tan lluny per veure com l’extrema dreta s’apropia dels elements propis del moviment obrer. Grups feixistes com Casa Pound, Hogar Social Madrid, Alba Daurada i Acció Nacional Britànica implementen estratègies originals de l’esquerra com el repartiment de menjar entre gent necessitada, la creació de bosses de treball, l’okupació de cases per evitar desnonaments, l’organització en base al teixit veïnal, l’acció directa al carrer o l’estètica militant agressiva. Tot açò, clar, amb una connotació racista i excloent fonamentada en la distinció entre un “ells” i un “nosaltres” –generalment, homes blancs, heterosexuals, natius i creients-, aquests últims com a beneficiaris del treball militant de l’organització.\nAquesta retòrica populista, també provinent dels partits del moviment obrer, substitueix l’enemic però guarda la forma: on abans l’enemic era l’aristòcrata o el gran capitalista explotador, l’extrema dreta hi posa al treballador immigrant o transsexual. S’utilitza la retòrica que anteriorment apel·lava als interessos del poble contra els causants de la seua misèria, en aquest cas, per a protegir als mateixos explotadors i culpar al poble de la situació generalitzada de malestar.\nTambé s’ha de tenir en compte l’ús que fa l’extrema dreta d’alguns dels pensadors típics del progressisme, en un intent d’apropiació de les tesis i estratègies que han funcionat històricament per a l’esquerra. Un exemple clar d’açò seria Gramsci. Alguns teòrics de l’extrema dreta plantegen la situació d’Occident a partir d’una suposada “hegemonia cultural” –en termes gramscians- del progressisme, considerant-se com a perdedors d’una batalla cultural. Per la seua part, es parla de “decadència” o “degeneració” d’una suposada cultura europea ara contaminada per tota una sèrie de valors contraris al conservadorisme de l’extrema dreta –Déu, pàtria, història oficial, família tradicional, identitat de la classe obrera, etc-.\nRecorde algunes converses amb un conegut afí als marcs neofeixistes que em repetia la cançoneta de: “Ara el món està fet per a vosaltres, per a que tingueu raó”. Aquesta intent de l’extrema dreta que intenta presentar-se com un moviment de resistència entre les runes de la cultura europea els otorga un marc de legitimitat victimista, el qual resulta extremadament còmode a l’hora de criticar la “degeneració” de la cultura contemporània sense qüestionar-se ells mateixa els seus propis valors ni arribar a plantejar cap proposta concreta més enllà de l’odi. Es converteixen en una espècie d’outsiders antisistema exiliats per la “cancel·lació postmoderna”, els protagonistes d’una pel·lícula de superherois en la qual ells són els salvadors d’Occident front l’avanç inexorable de la “cultura progre”.\nAquest és el caldo de cultiu dels discursos de l’odi: una actitud victimista per part d’aquells que sempre han ostentat els privilegis i ara tenen por a perdre’ls, i que, en aquest intent desesperat per salvar una fràgil identitat construïda sobre la superioritat respecte als menys afavorits – les dones, immigrants, el col·lectiu LGTBI-, ataquen i vomiten bilis sobre tota novetat susceptible de qüestionar la dominació patriarcal i econòmica de l’home blanc, heterosexual i acomodat. La imatge representa als que sempre han dominat el món plorant perquè han de cedir privilegis als que no han tingut mai res.\nI en aquesta crítica cap als enemics de la “cultura progre” entren tant els partits de l’extrema dreta –VOX- com la vella esquerra estalinista carregada d’elements sectaris i totalitaris – el Frente Obrero, per exemple- que ara està agafant força i alimentant la reacció contra les minories oprimides, com s’hi pot veure amb la batuda que realitzen en xarxes i al carrer contra els transsexuals i el feminisme en general. Que molts membres de l’extrema dreta recolzaren i aplaudiren les accions d’aquests grupuscles estalinistes ens deuria fer pensar sobre la seua més que evident afinitat ideològica.\nFinalment, l’última de les lliçons històriques ens diu que: No fan falta tants feixistes per tal que hi haja feixisme. A allò que refereix Mark Bray és que abans que els moviments feixistes aconseguiren un ampli recolzament popular, tan sols eren un grup de fanàtics sense cap implantació en la societat civil. Com dèiem abans, en 2015 Abascal era un desconegut que pujava a bancs a parlar sense que ningú l’escoltés. Situacions com la crisi dels refugiats o l’intent d’independència de Catalunya són situacions idònies per a que un grup de fanàtics que dispensen odi cap a tota alteritat aconseguiren canalitzar la crispació i arribaren a ser un ampli partit de masses.\nÉs per això que Pablo Iglesias s’equivocava en 2018 quan VOX va traure el seu primer gran resultat a les eleccions andaluses, i el dirigent de Podemos exclamava un “Alerta Antifeixista”, com si de moment hagueren aparegut centenars de milers de feixistes en Andalusia. Iglesias errava en el sentit de considerar que un ciutadà que compra els marcs polítics de l’extrema dreta en un moment concret es converteix automàticament en un feixista. A més, tenint en compte que si algú compra un discurs d’odi és perquè l’esquerra no ha aconseguit oferir un discurs alternatiu i plausible al mateix. Atacar al votant al crit de “feixista” per haver-li comprat el marc a l’extrema dreta és un símbol d’impotència política i, a més, genera una fractura definitiva entre el partit d’esquerra i el futurible votant que se sent insultat i estigmatitzat.\nAixò no vol dir que tots els marcs polítics siguen legítims. De fet, el marc polític de VOX em pareix forçament il·legítim per estar basat en les fake news, la discriminació de les minories, el racisme i l’exaltació de la dictadura franquista. No obstant, la responsabilitat de crear un discurs alternatiu a l’odi és responsabilitat nostra, i eixa tasca deu estar excenta de moralismes paralitzants.\nPer tant, allò que deu quedar en el genoma antifeixista és la precaució de saber que un minúscul grupuscle feixista es pot convertit del dia al matí en una àmplia organització de masses si no s’actua abans. Per tant, hem d’estar preparats per arrancar de soca-arrel qualsevol indici. Com diu Bray al final del capítol:\n“Quants moviments genocides han tallat d’arrel els antifeixistes al llarg dels últims 70 anys de lluita, abans que la seua violència poguera fer metàstasi amb la resta de la societat? Mai ho sabrem. I això és una quelcom vertaderament bo”.\n \n\n"
    },
    {
        "id": 87,
        "url": "https://www.tresdeu.com/2021/07/el-teu-signe-cruz-cafune/",
        "category": "Opinio",
        "title": "I si el teu signe és compatible amb el de Cruz Cafuné?",
        "author": "Marta Meneu",
        "date": "13 Juliol 2021",
        "content": "Des de Carlos Sadness i el seu “Signe Tropical Jesus“, al nou EP de Cruz Cafuné, l’astrologia sembla estar a l’ordre del dia, però és molt més que l’horòscop de la Super Pop i que Sandro Rey mirant-te fixament després d’haver-te quedat sopa al sofà.\nSol en càncer\n\nL’astrologia naix amb els babilonis, que comencen a estudiar el moviment dels planetes per a acabar relacionant-ho amb els successos que ocorrien a la vida quotidiana. Aquesta pràctica passa a altres civilitzacions i arriba fins als nostres dies de diverses maneres. Com els dotze signes del zodíac. Càncer, capricorn, virgo… Ja sabeu. O per exemple, la carta astral, que és la posició dels planetes, el sol i la lluna en el moment i lloc exactes en què una persona naix, i que també dona nom a l’EP que Cruz Cafuné, càncer per cert, va traure pel seu aniversari.\nCom diria Dakota, el tema de l’astrologia en els últims anys va de nassos i ja sabeu el que significa… moguda. A l’astrologia se l’acusa de ser una pseudociència perquè, a diferència de l’astronomia (atenció: no confondre-les! De veritat, molt de compte) no es basa ni segueix el mètode científic. Això significa que allò que diu l’astrologia no està demostrat. De fet, es diu que fins i tot partiria d’una premissa incorrecta, ja que la posició de les constel·lacions en què es basa tota la classificació es correspon amb un moment concret en què s’observà el cel, però no es va tindre en compte que l’eix del planeta Terra es mou i aquestes posicions van canviant molt lentament.\nUn altre exemple és que ni tan sols hi hauria dotze signes tal com els coneixem. La NASA es va marcar un Ana Pastor, fent el càlcul i afirmant l’existència d’una tretzena constel·lació, Ofiuco. Aquestes són les dades, seues les conclusions o, “nosaltres només hem fet els càlculs“. Així, després de remarcar “en la NASA estudiem astronomia, no astrologia” (recomanació de l’autora: llegir amb una mica de sorna), explicaren que no estaven inventant un nou signe zodiacal, sinó que les constel·lacions són de diferents grandàries i formes i, per tant, els signes no són homogenis, ni duren els mateixos dies. Vaja, que els babilonis arredoniren cap amunt i cap avall els números per tal de quadrar-ho amb el seu calendari de dotze mesos, assignant a dotze afortunades la mateixa durada. Però qui estiga lliure que tire la primera pedra, i si no que li ho diguen als qui només poden complir anys amb els bixests.\nTanmateix, per tal que l’astrologia siga una pseudociència, hauria de pretendre ser-ho. Alguns dels qui defensen el paper actual d’aquesta pràctica parlen més en el sentit espiritual, com una ferramenta d’autoconeixement. Un autoconeixement lligat a arquetips de personalitat. Per exemple el signe de Cruzzi, càncer: persones emocionals, imaginatives, afectuoses i sensuals. També, tímides, divertides, amigables i confiades. Segurament cadascú haurà llegit aquesta relació d’adjectius com quan mirem una foto de grup, buscant-nos primer a nosaltres i les coses en què ens podem assemblar al canari.\nAscendent en capricorni\n\nL’astrologia en els últims temps i amb les generacions més joves ha guanyat molt de protagonisme. Ha sabut adaptar-se molt bé a les xarxes socials i a les noves estètiques. Com diu la creadora del compte d’Instagram @charcastrology, els cures de TikTok estan molt bé, però l’astrologia ha sabut adaptar-se al component viral i fins i tot irònic i humorístic d’Internet. Admetem-ho: qui no ha compartit alguna vegada als stories la Belén Esteban que eres segons el signe, la frase de la Isla de las Tentaciones, el personatge d’assalt al Capitoli o la cançó de Bad Bunny segons el signe? Però, és només humor? És l’astrologia qui s’ha adaptat als nous temps, o ha estat el capitalisme qui ha sabut absorbir-la amb productes culturals tals com collars amb signes, samarretes, cançons…?\nMés preguntes: és perillós prendre decisions en base ni que siga mínimament al que se’ns diu des d’aquests arquetips? Fins a quin punt és autoconeixement escudar les teues accions segons com estan els planetes en un moment determinat? Si les noves generacions tenim la ment més oberta, quina diferència hi ha entre prejutjar algú pel seu aspecte, per la seua ideologia o per la seua carta astral?\nLluna en virgo\n\nUna pregunta més: és l’astrologia la nova religió? La decaiguda de la rellevància social de la religió no significa que no busquem o necessitem una espiritualitat. De fet, no és incompatible una societat més científica i la convivència amb espiritualitats i creences.\nPerquè, efectivament, vivim en una societat…\n…on gastem més recursos dels que ens pot donar el nostre propi planeta.\n…on el sistema precaritza els qui menys tenen.\n…on crisi rere crisi la incertesa és l’única cosa coneguem de ben segur.\n…on la joventut està ancorada a un 40% d’atur a Espanya, sense possibilitat d’emancipar-se.\n…on el panorama social i polític estan cada vegada més polaritzats, més violents.\n…on els mitjans blanquegen el discurs de l’extrema dreta.\n…on les xarxes socials se’ns han fet imprescindibles sense cap tipus d’ensenyament, i on podem bloquejar i insultar i fer les coses que no faríem en persona.\nI ara pensem que d’entre tot açò, una estètica moderna, suau i mística ens diu que el moment en què nasquérem importa, que tenim alguna cosa única, perquè ningú ha nascut el mateix dia, a la mateixa hora i en les mateixes coordenades que nosaltres. Només nosaltres. I sumem-li tot un compendi de coneixement sobre com som, com actuem, com sentim, com ens relacionem amb la resta… Què direm! Si les nostres iaies han fet ús de la religió per a suportar la incertesa de la mort, per què no anem a fer ús nosaltres d’una espiritualitat que ens ajude amb la incertesa del món que ens trobem ara? Pot ser útil tot i no ser científic?\nJo, de moment, he descobert que el meu signe és compatible amb el de Cruz Cafuné, que és emocional, imaginatiu i divertit. A partir d’ara quan el veja als videoclips i a les entrevistes pensaré: “soc jo literal”.\n \n\n"
    },
    {
        "id": 88,
        "url": "https://www.tresdeu.com/2021/07/generacio-tap/",
        "category": "Opinio",
        "title": "Com desbanquem la Generació Tap?",
        "author": "Empar Puerto",
        "date": "06 Juliol 2021",
        "content": "Conversem amb Ángela Martínez (València, 1992) graduada en Filologia hispànica per la UV i des de fa poc doctora per la mateixa universitat amb la tesi: “Si nos permiten hablar. Repensando la narrativa contemporánea desde la condición de clase“. Martínez avisa del perill de fer un doctorat sense l’ajuda econòmica. “Si vens de família obrera has de renunciar al mite o a la idealització del doctorat”. De fet, al llarg de la seua tesi estudia la classe obrera i la seua relació en el camp cultural i utilitza el seu lloc social d’origen com un escenari des del qual moure’s dins de la institució acadèmica i es pregunta: quants poetes procedents dels sectors marginalitzats d’allò rural coneixem? Superen en nombre a aquells que venen de famílies de classe mitjana/alta? Quantes novel·listes kellys podríem esmentar? Seguint la mateixa línia afirma que quedar-se a la universitat és complicat per la situació de precarietat que comporta i proposa que un vegada aquells provinents de la classe obrera arriben a una institució com la universitat la manera d’estar-hi hauria de ser de “forma conflictiva i cridant l’atenció sobre tot allò que ens limita i ens deixa fora”.\nParlem també amb Carles Caselles (Pego, 1989) frontman del grup valencià Smoking Souls i d’altres projectes en solitari. Caselles que porta dedicant-se al món de la música exclusivament durant 10 anys alerta que només des de en fa tres, amb uns quants discs editats i unes gires ben extenses, que la subsitència econòmica és possible. També és conscient que si això deixa de rutllar haurà de tornar a la seua feina d’abans, al camp.\nDes de fa uns anys la qüestió generacional va començar ha irrompre tímidament en el centre del debat i no ha estat fins fa poc que ha agafat una certa volada i ha començat a marcar l’agenda en el nostre entorn. Mentre els joves provinents de classe treballadora que vam acabar la universitat els anys desastrosos post-crisi-2008 ens forçàvem a acceptar pràctiques vergonyoses, la nostra salut mental anava esquerdant-se cada vegada més i ens autoimposaven el relat del fracàs personal. Acusàvem el sistema (així en general) però molts continuàvem culpabilitzant-nos de la nostra situació precària com si es tractara d’una qüestió personal tot i els milers d’eslògans i vinyetes de precariado que denunciaven la situació. Ens ha calgut perspectiva per intentar desmarcar-se del relat de la meritocràcia i hem hagut d’assenyalar un gruix de la població que continua taponant l’accés a llocs de treball i que impedeix que siguen els joves qui tinguen la possibilitat d’imaginar nous futurs davant d’una situació de canibalisme capitalista que en bona manera aquesta gent ha propiciat. Se n’ha parlat molt extensament, de la generació Tap o generació Transició, que ha estat una generació marcada per un creixement econòmic sense precedents a casa nostra: tot estava per construir i els fonts europeus queien del cel. Les veus més crítiques afirmen que aquesta generació tap que ara ronda els 55 i 77 anys -jubilats amb pensions altes i els que encara treballen s’han blindat perquè la precarietat no els afecte- han arruïnat fills i néts. Però és molt trampós parlar de generacions i no de classes socials perquè molta gent que forma part d’aquesta generació tap s’ha quedat a l’atur en la crisi dels 90, dels 2000…Des fa unes setmanes, també bufen vents nostàlgics que situen el passat com un refugi i el romantitzen sense tenir en compte les situacions d’aquells pares que tenien una casa i fills i que vivien-millor-que-nosaltres. Aquelles posicions que veuen el passat com un consol s’obliden de dues coses: de les condicions socials en què vivien aquells pares i de la classe social a la qual pertanyien perquè allò polític i allò social està plenament relacionat. Molts d’aquests pares no van tenir mai estabilitat, ni unifamiliar amb piscina i jardí, ni van experimentar el progrés històric com a sinònim d’ascensor social.\nPer veure com viuen els joves aquesta situació, la interpreten i la batallen hem parlat amb joves valencians nascuts entre finals del vuitanta i principis dels noranta. Tant Ángela Martínez com Carles Caselles es dediquen a uns mons de difícil accés (a no ser que tingues un gran capital social) i de precarietat sostinguda.\nÁngela Martínez: “El doctorat representa un període de trencament i reformulació de la teua identitat: et sents com una impostora de forma perpètua, amb la sensació d’ocupar un territori que et queda gran i això et paralitza o et porta en ocasions a autoboicotejar-te”\n \nQuan es preguntada per la seua experiència com a estudiant de doctorat becada, Ángela Martínez respon: “és un període de trencament i reformulació de la teua identitat: et sents com una impostora de forma perpètua, amb la sensació d’ocupar un territori que et queda gran i això et paralitza o et porta en ocasions a autoboicotejar-te”. Explica que durant el període d’escriptura de la tesi ja no hi ha tants espais de possibilitat per a allò col·lectiu i magrat això se sent afortunada d’haver trobat un grup de companys amb qui poder fer com una mena de cartasi col·lectiva. Gestionar l’angoixa emocional és una de les parts més dures que comporta fer un doctorat perquè apareix el costat fosc de l’autogestió. “Quan un treball no es regeix per un horari laboral, sinó per un conjunt de metes i objectius corres el risc de convertir-te en el teu pitjor enemic i deixes que les obligacions envaeixen tot el teu temps”; i, alhora, explica que això indiscutiblement li va pasar factura dins del nucli familiar perquè deixa d’existir una divisió clara entre el que era temps de treball i tota la resta. Fa gairebé poc que ha acabat el doctorat i expressa que la seua situació “és un cràter on està amagada” i relata que quan se li va finalitzar el contracte laboral encara li quedava feina per acabar la tesi. Reivindica que la beca és de quatre anys i sembla que amb aquest temps pugues acabar d’escriure la tesi però no és així ja que tens moltes altres obligacions com preparar classes, fer conferències, articles…Ara a pocs mesos d’haver acabat la tesi ja no té atur i ha hagut de tornar a casa sa mare. Amb aquesta perspectiva laboral afirma que la seua opció és probable que siga la mateixa que ja van prendre molts altres: “asumir que l’escenari laboral en què he crescut els últims cinc anys no serà el meu lloc de destí”.`\nCarles Caselles: “Tot queda relegat a coexistir amb grans projectes artístics finançats per multinacionals que venen l’èxit immediat i destrossen la nostra escena local. Suport a l’escena local ja”\n \nEn els mateixos termes s’explica el músic Carles Caselles qui porta dedicant-se professionalment i exclusivament a la música des fa una dècada i qui avisa que és conscient que tard o prompte podria tornar a la feina del camp que era la feina que feia abans. Preguntat per quins factors creu que han afavorit la seua situació professional respon que ha estat la dedicació absoluta, la inversió emocional i econòmica i la voluntat de fer les coses ben fetes. Afegeix que el seu grup, Smoking Souls, va omplir un espai i va entrar de ple en el primer relleu de l’escena musical valenciana amb tota la responsabilitat que comporta això en l’àmbit professional.\nEn ambós casos cap la possibilitat que la feina de destí no siga la mateixa a la qual s’han estat dedicant durant tant de temps i això respon a la precarització del món cultural i del món acadèmic i a la dificultat de mantindre-s’hi si les condicions materials o els llocs socials d’origen no acompanyen.\nDe fet, la tesi d’Ángela Martínez versa i reflexiona sobre el que ens atravessa a una gran part de nosaltres. Per a ella dedicar-se a estudiar els comportaments, les limitacions i la cultura de la seua pròpia classe social era una forma de portar l’orgull de classe per a reconvertir-lo, al seu torn, sota els codis del seu nou lloc de treball. Amb aquesta tesi buscava una manera de codificar teòricament el que ja coneixia vivencialment però tanmateix hi ha llenguatges que no poden traduir-se i experiències que no poden encaixar en determinats espais perquè són propis d’una classe i per tant no és fàcil llegir-los amb els codis d’una altra. I amb això Martínez subratlla: “el doctorat ha estat una plataforma per a repensar totes les contradiccions que habite com a filla de la classe obrera en el interior de la Universitat”. Avisa també que creure’s el relat de la meritocràcia sempre ens juga a la contra perquè passa per alt la quantitat de condicions materials que ens determinen. I aquesta idea la porta a negar de forma rotunda una lectura que de tant en tant ens intenten colar. Afirma que és important no caure en el discurs del sistema que manté que la frontera de classe ha desaparegut perquè algunes persones procedents de barris obrers hagen aconseguit arribar a llocs poc freqüents. I Martínez puntualitza que és més important veure en quines condicions han arribat i el nombre total de persones que ho ha fet.\nDes de la contradicció també s’expressa Carles Caselles que denuncia la immediatesa i el món digital que en moltes ocasions no donen oportunitat a la qualitat musical sinó a la imatge publicitària. “Tot queda relegat a coexistir amb grans projectes artístics finançats per multinacionals que venen l’èxit immediat i destrossen la nostra escena local que tan important és per començar a crear els fonaments d’un projecte talentós i amb futur”. El músic es mostra contundent: suport a l’escena local. Eixes és el camí i el més sostenible també”.\nÁngela Martínez: “No crec que siga necessari negar-li el carnet d’obrer a ningú sinó, més aviat, seria necessari ampliar la categoria i deixar-la que convisca amb tota la diversitat del present (moviment feminista i LGTBI…) o millor dit eixa etiqueta només li l’hem de traure als feixistes, per a que no la facen servir en un sentit criminal i violent”\n \nCom aquells mems que s’extenen per les xarxes i denuncien allò de que jo-també-seria-creatiu/emprenendor-si-els-meus-pares-foren-rics; sembla que no tot és emprendre i crear projectes sinó també és important saber des de quines condicions es creen. La qüestió de classe és un tema important i que s’ha de batallar a l’hora de defendre les nostres posicions i els nostres projectes. Tanmateix en molts àmbits la lectura que es fa es reduccionista i només convida a posicions polaritzades. “No em satisfà discutir sobre per què crec que jo també soc classe obrera encara que no netege habitacions com ma mare perquè he heretat d’ella l’orgull de classe, la limitació cultural, els costums del barri…” reivindica Ángela Martínez, qui agafant com a exemple escriptors contemporanis com Anna Pacheco diu que construeixen una narrativa que reconeix la transformació laboral important en relació als pares i ara els fills dels obrers podem ocupar un lloc que permet produir discurs públic i és des d’ahí d’on podem seguir mantenint viva una defensa d’allò obrer que no té perquè ajustar-se als patrons fabrils, però sí que segueix tenint una sèrie de referents similars. I afegeix: “no crec que siga necessari negar-li el carnet d’obrer a ningú sinó més aviat seria necessari ampliar la categoria i deixar-la que convisca amb tota la diversitat del present (moviment feminista i LGTBI…) o millor dit eixa etiqueta només li l’hem de traure als feixistes, per a que no la facen servir en un sentit criminal i violent”, puntualitza Martínez.\nLa reflexió, el debat, la dedicació i la consciència hi són. La precarietat també. Politizar el conflicte és un camí inicial.\n \n \nFoto de portada: freepik\n \n\n"
    },
    {
        "id": 89,
        "url": "https://www.tresdeu.com/2021/06/que-samaga-darrere-el-gym/",
        "category": "Opinio",
        "title": "Què s’amaga darrere el gym",
        "author": "Llorenç Saval",
        "date": "24 Juny 2021",
        "content": "Em fa gràcia recordar totes les activitats que s’hi feien durant la pandèmia per tal de matar el temps. Se m’ocorre, al mateix temps, que tal vegada hi ha dinàmiques socials que ja venien des d’abans i que han eixit reforçades després de les restriccions. Durant el confinament, la gent necessitava importar fragments de la seua vida pre-pandèmica a la nova realitat, per culpa d’un virus que no semblava tenir ganes de marxar. Alguns de nosaltres llegíem, veiem sèries, tractàvem d’estar pendents el menys possible de les xarxes socials per no saturar-nos, re-coneixiem de nou a les persones que vivien amb nosaltres, i, també, descobríem noves maneres de fer esport a casa. Precisament, un tema que va ocupar en moltes ocasions l’espai mediàtic, tant a la televisió com a les xarxes socials, versava sobre la necessitat de fer esport per mantenir un bon estat de salut física i mental, i poder suportar en millors condicions el confinament. Una gran quantitat de professionals i aficionats de l’esport s’hi van llançar a promocionar rutines, plans d’entrenament, gimnasos a distància, dietes, etc.\nNo obstant, aquesta explosió del fitness que s’hi va observar durant la pandèmia tan sols venia a confirmar una dinàmica en ascens des de fa més o menys una dècada: la substitució de l’esport d’equip per un altre tipus d’esport de caràcter més individualitzat. Aquesta nova manera d’exercitar-se reflexa unes dinàmiques socials més individualistes orientades a maximitzar funcionalment el nostre temps, on l’esport s’ha convertit en una nova manera de respondre a les exigències socials que condueixen a l’auto-explotació. Les dades confirmen allò evident: el futbol, per exemple, ha passat de tenir un 8,2 % de practicants en 2009 a un 4% en 2020, és a dir, que ha perdut la meitat dels seus jugadors. Mentre, el percentatge de la població apuntada a un gimnàs arribava al 12,3% en 2020, segons dades de Statista.\nCal puntualitzar un fet: aquest article no és un atac a la gent que decideix anar al gimnàs o practicar fitness, de cap manera. Som fills de la marea, que ens arrossega i transforma els nostres gustos i predileccions. El que volem és exposar com certes dinàmiques socials, les quals duen anys transformant la manera de relacionar-nos entre nosaltres, s’hi veuen reflexades en el nostre dia a dia, sent l’esport un bon prisma des del qual observar aquesta transformació, com també podrien ser-ho les xarxes socials, les relacions afectives, l’afiliació sindical o el model d’habitatge al qual opten les classes mitjanes.\nAquest fenomen de translació des de l’esport cooperatiu a l’esport individualista reflexa una societat paulatinament més fragmentada, un ethos que tendeix a donar més importància al cultiu del propi cos que a l’expansió de les relacions socials que anaven aparellades als esports d’equip. La indústria del fitness ha sabut utilitzar el discurs que relacionava un estil de vida sana amb cert grau d’èxit social com un espai de màrqueting publicitari. La imatge que aquesta indústria ha transmès de l’esport és la d’una persona, home o dona, amb un físic envejable i una capacitat de superació i resistència al dolor corporal similar a un combatent de guerra. Avui alce 30 kilos; dues dotzenes de vídeos en Instagram després torne a aparèixer alçant-ne 70. Aquesta imatge de “superació” no ven tan sols una reivindicació de l’esport com un estil de vida saludable, sinó una projecció social molt concreta: la imatge del winner –el guanyador-, un subjecte capaç d’assolir l’èxit social gràcies al seu heroic i solitari esforç individual.\nAl cap i a la fi, allò que fomenta la indústria del fitness és convertir-se un mateix en la seua pròpia marca, en un producte. Si abans practicàvem esports d’equip per sentir-nos bé amb nosaltres mateixa i socialitzar amb els companys del gremi, ara anem al gym per ser més atractius, ajustar-nos als estàndards de bellesa que demana la societat i optimitzar el temps que tenim per dissenyar el nostre propi producte personal. Cultivem el cos, aleshores, perquè és la imatge visible del nostre disseny i necessitem tenir-ne compradors, persones que ens paguen amb la moneda del like en Instagram o del match de Tinder. Perquè allò que fem a les xarxes socials és subastar-nos, vendre’ns a canvi de validació social, però no específicament a nosaltres mateixa sinó a la imatge distorsionada i fraudulenta que hem creat de la nostra vida.\nAquesta necessitat compulsiva de millorar la nostra imatge cara als demés és font d’un gran nombre de problemes mentals, en especial el trastorn per ansietat. Estem contínuament tractant de perfeccionar la marca personal, com algú que afegeix tòppings a un gelat de manera obsessiva per tal de millorar-ne el sabor. Això ens fa col·lapsar mentalment al no assolir una sèrie d’expectatives socials impossibles en una espècie de joc comparatiu amb la resta de les persones, una activitat d’extrema crueltat cap a nosaltres mateixa.\nLa transformació de l’esport des d’una experiència col·lectiva i ociosa a un fenomen de severa auto-disciplina individual -encaminada a assolir expectatives socials- té un rerefons més profund des del qual podem analitzar el canvi que ha patit la vida econòmica de la nostra societat. Aquest model d’esportista fitness s’assembla comparativament al subjecte que demanda el mercat laboral: un individu deslligat de les relacions interpersonals que tracta d’assolir l’èxit econòmic a partir del seu esforç individual, deixant de costat la lluita sindical que històricament sempre ha servit per millorar les condicions col·lectives dels treballadors i apostant per convertir-se en un emprenedor que competeix contra els seus iguals en la selva mercantil. De la mateixa manera, l’esportista fitness abandona el camp de futbol on les victòries depenien del treball en equip per aventurar-se entre les solitàries màquines del gimnàs, amb l’esperança de trobar en la lluita contra un mateix –que en el fons és una competició per la validació social contra els altres individus- la suficient motivació per assolir la rutina d’exercicis pautada amb l’entrenador personal.\nA més, de la mateixa manera que ocorre quan les empreses “flexibilitzen” als treballadors empitjorant les seues condicions de treball, el motiu de no haver assolit un bon lloc de faena –o no haver aconseguit una meta en concret, per exemple, superar una marca esportiva personal- sembla ser la falta d’esforç o sacrifici personal. Vivim en un sistema on la culpa sempre recau en l’individu que rep el càstig: el que és pobre ho és perquè vol, el que té problemes amb la droga els té perquè li dona la gana, el que no aconsegueix feina és perquè no en busca, les dones són violades perquè van amb males companyies, els immigrants venen ací a viure en condicions deplorables perquè volen… En cap cas s’hi atribueixen els problemes socials a un sistema econòmic que exclou d’una vida digna a les persones que no venen de famílies benestants, fet que deriva en problemes d’exclusió social, delinqüència, drogoaddicció, entre altres.\nÉs el món dels individus solitaris –els “robinsons” que diria Marx-, on la gent trasllada al món de l’esport la impotència que li provoca no aconseguir bones condicions econòmiques, a pesar d’esforçar-se incansablement. Aquesta impotència es converteix en ràbia, la qual funciona com a motivació en el gimnàs i retorna a l’individu com un cercle viciós de frustració en el moment de trencar el múscul: allò que l’esforç personal no ha pogut assolir en el mercat laboral s’assolirà de manera compensatòria intensificant el ritme de l’activitat corporal en un exercici de “superació”.\nAl cap i a la fi, el que reflexa aquesta necessitat obsessiva de superar-se constantment és una destrucció total de la categoria d’oci en les nostres vides, de diversió, de no fer res. L’esport ja no és un espai per a l’oci, per a divertir-se sense pensar en el resultat de l’activitat en el nostre cos, sinó una activitat productiva, és a dir, que busca un resultat concret i palpable. Tal vegada seria moment per reflexionar sobre com estructurem la nostra vida en relació a les activitats que fem per no fer res, i centrar-nos menys en aquelles que s’hi duen a terme perseguint una finalitat última. L’auto-explotació del nostre propi cos és un problema de gran transcendència, sobretot per ser una dinàmica de “lliure elecció” que transforma de manera sibil·lina les activitats quotidianes en nuclis de producció forçats. Necessitem parar, descansar, agafar aire\n \nFoto freepik\n \n\n"
    },
    {
        "id": 90,
        "url": "https://www.tresdeu.com/2021/06/salut-mental/",
        "category": "Opinio",
        "title": "Lo Que Me Dé la Gana: sobre salut mental",
        "author": "Marta Meneu",
        "date": "22 Juny 2021",
        "content": "Reprenent el nom d’aquest espai conjunt que iniciàrem ja fa uns mesos, em disculpareu si hui parlem d’un tema darrerament recurrent: la salut mental. El macarra, que després no era tan macarra, de Dani Martín va publicar l’altre dia a Instagram una fotografia a un avió, explicant que anava al psiquiatre. El post es va fer viral, clar.\nDes de Dani Martín, a J Balvin i passant per infinitat de famosos que han reconegut anar a teràpia o a algun especialista, resulta curiós com ens costa desfer-nos del tabú que envolta la cura de la ment. Fa poc vaig recomanar una novel·la juvenil en què un personatge se suïcida després d’una depressió i el rostre de la meua interlocutora canvià súbitament. No, no, no, no. Això no.\n\nEl cas és que hi ha infinits exemples a la ficció sobre salut mental i gent jove. Pense en els diferents productes culturals com a eines per a créixer, per a reflexionar, també per a passar una estona, però alhora per a expressar-se a través de personatges amb què en podem sentir identificats. Chemical Hearts -que té una traducció bastant desencertada al castellà: Efectos colaterales del amor– sembla un drama adolescent on la protagonista té un accident en què mor la seua parella i ella es lesiona greument la cama, però també hi podem llegir entre línies: per què amb una lesió física anem a rehabilitació i amb un problema a la nostra ment no ho fem?\nPerò què gent jove? Un estudi del Consell Valencià de la Joventut assenyala la salut mental com una de les afectacions més grans que ha tingut la pandèmia de la Covid-19 per a la joventut. L’altre dia a la televisió una dona explicava que rebien el doble de telefonades d’emergència per autolesions o intents de suïcidi que adés i, cal recordar que, a Espanya el suïcidi és la primera causa de mort no natural.\nDemanar ajuda quan siga necessari, és clar. Dani Martín, tanmateix, al seu post parlava també de gimnàs, de manteniment de la ment sense necessitat d’haver passat una situació traumàtica o una malaltia. Tinc una amiga que va a teràpia de vegades per allò del manteniment, per tindre cura d’ella mateixa. Un dia em vaig trobar ajudant-la a decidir entre anar al psicòleg o estalviar per al títol d’anglés que necessitava. Diners. És clar. La salut mental encara és tabú, però també són diners. Molts diners. I que trist seria que sovint, aquestes obres de ficció -llibres, sèries, pel·lícules- esdevinguen l’única via que la gent jove té per tal d’accedir a la salut mental. Decidir entre pagar una teràpia o qualsevol altra necessitat és violent. I la nostra societat no hauria de permetre-ho. Sovint escoltem “més recursos públics per a la salut mental”. Però no semblen arribar mai. I la joventut, amb una salut mental deteriorada després d’un any i mig de pandèmia, de canvis socials, amb un 40 % d’atur juvenil, amb dificultats per a emancipar-se, amb un futur sense certeses, és de les més afectades per aquesta manca de recursos.\nCómo me gustaría contarte, benvolgut lector, que no partim de Cero en aquest tema. Que allò Emocional és tan important i tan natural, que Mi Lamento ara l’escolta un especialista, que em diu Mira la vida, que Qué bonita la vida i que allò que passà amb 16 añitos se superarà i que no he de decidir entre lloguer o salut mental, que ara puc fer Lo que me dé la gana, perquè com es diria a Madrid, Madrid, Madrid, aquest és el tipus de llibertat que vull.\n \n\n"
    },
    {
        "id": 91,
        "url": "https://www.tresdeu.com/2021/06/les-dones-la-seua-veu-metoo/",
        "category": "Opinio",
        "title": "Les dones i la seua veu: Telèmac, dark web i #metoo",
        "author": "Empar Puerto",
        "date": "07 Juny 2021",
        "content": "Mugit de vaca, brams d’ase, lladruc de gosses, tons aguts i nasals, xisclets, gemecs…i la llista podria continuar ad infinitum. Tota aquesta tirallonga d’adjectius són els exabruptes i maneres de representar la violència contra el cos de la dona a través de la seua veu. La veu segons la definició que en fa el DIEC és: el so que es produeix a la laringe en vibrar les cordes vocals quan l’aire expel·lit pels pulmons s’obre pas a través d’elles, posades prèviament en contacte. Però si estirem del fil la veu de les dones respon a un dels principals i controvertits conflictes que ha determinat la naturalesa i les finalitats del discurs, masculí i femení.\nEl primer exemple que conservem d’un home que fa callar una dona el trobem a l’Odissea. Ens hem de remuntar a l’època clàssica, probablement al segle IX aC, per veure com un jove Telèmac, fill d’Ulisses i Penèlope fa callar a sa mare quan aquesta baixa de les seues estances privades a la gran sala i es troba un bard, una mena de trobador, que cantava les penúries que els herois grecs tenien per tornar a casa era el cas d’Ulisses. La fidel i pacient Penèlope li va suggerir al trobador que cantara un cant més alegre i en aquell moment el fill Telèmac li diu: “Mare, torna, com sigui a la cambra i ocupa’t allí de la teva feina, el teler i el fus (…) i això de parlar serà cosa dels homes, de tots, i més de mi; car és meu el poder de la casa”.\nAquesta és una de les primeres mostres escrites de la literatura occidental que exemplifica com les veus de les dones són castigades en l’esfera pública i que la historiadora clàssica Mary Beard recull a «La veu i el poder de les dones» (Arcàdia, 2017). La historiadora al llarg d’aquest text intenta ilustrar des d’una perspectiva temporal àmplia la relació culturalment incòmoda entre la veu de les dones i l’esfera pública dels discursos. Beard no fa només un mer diagnòstic de misògina sinó que intenta anar més enllà afirmant que la capacitat de parlar en públic i l’oratòria no eren simplement coses que les dones de l’antiguitat no feien sinó que eren habilitats i pràctiques exclusives que definien la masculinitat com a gènere.\nSi continuem parant atenció a les mostres que la literatura ens ha deixat els exemples es multipliquen. Sense abandonar l’època clàssica i com testimonia Beard al seu assaig, trobem una comèdia on Aristòfanes exhibeix l’exclusió que patien les dones del discurs públic, del govern de l’Estat, perquè eren incapaces d’adaptar el seu discurs al llenguatge elevat de la política masculina. I si atenem a les «Metamorfosis d’Ovidi», una de les obres més influents en l’art occidental, veiem com repetidament durant el procés de transformació que pateixen deïtats i altres éssers mitològics, les dones són castigades en el silenciament de la seua veu. Sinó, fixem-nos en la pobra nimfa Io transformada en una vaca per Júpiter privant-la així de la parla i ara només podrà mugir; o el cas de la nimfa Eco, castigada de manera que la seua veu mai més serà seua, sinó que esdevé un instrument per repetir les paraules dels altres. Així Eco mai no podrà iniciar cap conversa ni produir cap discurs propi i no podrà seduir al bo de Narcís que s’ha enamorat del seu propi reflex a l’aigua.\nTanmateix, aquestes mostres de silenciament i exclusió de la veu de les dones del discurs públic de les quals encara som hereves poden confrontar-se a les maneres subversives i de resistència que han exercit les dones al llarg de la història. Si Ovidi feia callar a les nimfes a través de les transformacions era perquè sabia com de persuasives eren les dones a l’hora de comunicar i era conscient que no se les podia silenciar fàcilment per molts intents de reprevitatitzar-los la veu. Exemples al voltant de l’eficàcia d’oratòria de les dones hi ha moltíssims i això que a les dones ens han emmudit o se’ns ha linxat repetidament quan se’ns ha permès algun espai de l’esfera pública (per parlar només d’assumptes sectorials; recordem Telèmac: parlar serà cosa dels homes, de tots,). Perquè com recull Mary Beard ja des del món clàssic a les dones només se’ls permet parlar com a víctimes i com a màrtirs i explica el cas de la virtuosa Lucrècia, violada per un príncep de la monarquia romana i que només va parlar públicament per denunciar el seu violador i anunciar el seu propi suïcidi. O el cas de la princesa Filomena que per tal de no poder denunciar el seu violador aquest li talla la llengua. Ara bé, Filomena va perdre la llengua, però segons narren les Metamorfosis ovidianes aquesta encara va aconseguir denunciar la seua violació teixint la història en un tapís. I no seria també un camí subversiu el de la nimfa Eco? A aquesta se la castiga a la repetició estèril i gràcies a la seua disfunció lingüística pot sabotejar el seu enamorament però també el seu esclavatge amorós. Eco mai no podrà correspondre Narcís, mai no podrà completar el cercle de l’amor romàntic, mai no podrà dir “jo també”. Aquesta reflexió que apunta Íngrid Guardiola al seu assaig Fils, fa palesa la idea subversiva i dona veu a les dones trencant aquella associació imposada que ens fa pensar que les habilitats discursives han estat exclusives de la masculinitat.\nI saltant a l’actualitat, no es podria llegir el moviment metoo, tota una multiplicació de veus emmudides al llarg de la història, com una manera subversiva per denunciar l’opressió i l’assetjament repetit i constant a les dones no només en l’àmbit laboral sinó també en l’àmbit privat (per pares, germans, fills i marits)?\nEl metoo vist com un exèrcit d’ecos repetint jo també a les controvertides xarxes en què podem denunciar, però on també podem rebre els linxaments més vils i la violència més extrema. La resposta a l’agressió repetida i silenciada va explotar inicialment a Twitter, però compte amb els espais públics virtuals perquè cada vegada més els discursos atrinxerats en la diferència impedeixen la conversació significativa. Els trols o els senyoros de Twitter protegits per la pantalla exerceixen una violència per tal de silenciar sobretot a les dones linxant-les i creant un efecte mordassa del discurs públic en línia. És per això que moltes dones amb una certa exposició pública, des d’escriptores fins a alcaldesses, han marxat de Twitter, unes ecos modernes que han optat pel dret a la intimitat, el dret a què les deixen tranquil·les. Qui sap si totes aquestes veus femenines estan en la de dark web? Seria la dark web un refugi, un mena de pseudònim modern per poder evitar l’exposició i el judici extern?\nSiga com siga, sort de l’explosió del metoo i de tots els efectes que ha tingut en la representació narrativa dels abusos, silencis i linxaments. Ara, són les víctimes les que expliquen en primera persona les seues experiències desplaçant una narrativa patriarcal desgastada que com a molt mostrava un ull morat o contràriament mostrava en tota mena de detalls una violència extrema com és el cas de les pel·lícules que responen al gènere “rape and revenge” (violades i venjatives) que representen la violació i la venjança com un acte de grandiloqüència on el paper de la dona és només ser la víctima sense reparar en la complexitat que s’amaga darrere d’un abús o d’una violació. Ara les dones prenen la paraula aportant la profunditat discursiva que es mereixen aquestes situacions endèmiques d’abús. Per fi les dones poden empatitzar i entendre el que els expliquen els productes culturals sorgits del metoo i qui sap si alguns homes poden sentir una certa vergonya pel col·laboracionisme implícit en alguns casos.\nI per últim una recomanació final. Aneu a veure a les sales de cinema Promising young woman d’Emerald Fenell (showrunner de la segona temporada de l’encertada sèrie Killing Eve) on arran de la violació de la seua amiga, la protagonista interpretada per Carey Mulligan buscarà la revenja cap a aquells que han participat o callat davant de la violació. En la pel·lícula ja no es mostra un càstig social del món cap al violador o antiheroi ara tots participen en determinada mesura en la violació des de l’amic que grava el vídeo fins la decana de la universitat que no va fer res en el seu moment per denunciar-ho. Molts l’han titllada de feminisme comercial, ni cas.\n \n\n"
    },
    {
        "id": 92,
        "url": "https://www.tresdeu.com/2021/05/en-la-casa-de-la-classe-mitjana/",
        "category": "Opinio",
        "title": "En la casa de la classe mitjana",
        "author": "Llorenç Saval",
        "date": "25 Maig 2021",
        "content": "“En la casa” és una pel·lícula francesa estrenada el 2012 i dirigida pel director François Ozon, versada sobre la relació entre un professor frustrat i el seu alumne –Claude-, un jove de pèl ros i mirada profunda que aconsegueix captar l’atenció del docent amb un relat àcid sobre la família d’un dels seus companys –Rafa-. Al film hi descriu satíricament el model de vida estandarditzat de la típica família francesa de classe mitjana. En la primera redacció dirigida al professor, el protagonista escriu: “exploré la casa, esta misma casa en la cual, tantas veces me había imaginado dentro. Es mucho más grande de lo que pensaba, la mía cabría 4 veces a dentro, todo es limpio y ordenado. “Basta por hoy” pensé, y justo cuando iba a volver con Rafa, un olor me llamó la atención, el olor tan particular, de las mujeres de la clase media”.\nEl professor s’hi sent particularment atret pel relat del seu alumne, i també pel talent literari que li recorda als seus anys de joventut. El caràcter del docent representa simbòlicament tota una generació marcada pel sentiment d’haver estat a punt de crear un món nou quan eren joves, amb el concepte de “llibertat” vehiculant el canvi. La imatge d’aquest vell professor és el pòsit de Maig del 68, després de quaranta-cinc anys –la pel·lícula és del 2012-. Les demandes de tota una generació que suplicava llibertat sexual, política, de pensament i creativa, van ser traduïdes a una liberalització de la vida social; el correlat d’aquesta història de concerts a l’aire lliure, cossos nus i professors llegint Marcuse davant una multitud mentre fumen tabac negre, va ser una transformació brutal del mercat mundial, on les forces del capital van derrotar quasi per complet a les del treball –també baix l’eslògan de la llibertat, però de mercat-. Des d’aleshores, les polítiques neoliberals han destruït el teixit laboral i organitzatiu de les classes treballadores. També han mercantilitzat l’acadèmia fins al punt de relegar àmbits de coneixement que no podien ser capitalitzats pel mercat. Els intel·lectuals que celebraven la llibertat han acabat perdent departaments, influència en la vida social, prestigi i condicions laborals. Per això, el professor no representa únicament la frustració destil·lada per l’absència de talent, l’actitud del docent escenifica una càrrega gairebé igual de pesada: l’experiència en primera persona del desastre polític i econòmic d’un país, després d’haver somiat –literalment- que les coses anaven a canviar.\nLa goma que va aconseguir subjectar la fragmentació social produïda pel neoliberalisme va ser la re-articulació artificial i ideològica d’un segment social concret, al qual se li va prometre que si es portava bé –políticament parlant-, participava activament en el mercat, arriscava en els negocis i treballava de valent, podria defugir la precarietat econòmica a la qual estaven abocats els obrers: la classe mitjana.\nLa construcció d’aquest conglomerat social de falses promeses i deïtats mercantils, encara que no semble evident, explica en part l’addicció del professor cap al relat del jove Claude -a pesar de l’evident humiliació que suposa per a la família de Rafa-. La clau està a veure quins són els elements sociològics implicats en la narració: el relat és una sàtira àcida sobre la classe mitjana escrita per un jove de classe treballadora quasi lumpen. Per a un intel·lectual egòlatra amb aires de superioritat –el professor-, llegir un pamflet satíric sobre la classe mitjana és com oferir-li al noi dur de classe un estudiós escanyat per tal que s’hi esplaie a cops de puny. En ambdós casos, és la manera més desitjable per als protagonistes de sublimar la frustració. En el primer cas, el professor s’hi sent realitzat castigant la suposada mediocritat i les falses esperances que el van il·lusionar de jove. En el segon cas, el xic dur es satisfà castigant l’excel·lència –o la personalització de la farsa meritocràcia-. Podríem considerar més justa i digna la segona escena, però no entrarem al debat.\nEl cas és que, fixant-nos en la situació de l’alumne, la classe mitjana té per a Claude un interés tant a nivell sociològic com vivencial. Pel que fa a l’anàlisi sociològica, aquesta la du a terme amb un estil satíric que torna boig d’entusiasme al professor, elaborant una descripció quasi ridícula del mode de vida típic de la classe mitjana: el seu caràcter aspiracional, que s’hi defineix més per un intent de semblança amb les classes altes que per una diferenciació econòmica real amb la classe treballadora, fet que s’hi mostra en l’obsessió quasi maníaca per la decoració i les maneres –la utilització d’obres d’art per decorar cada racó de la casa és un important element de distinció intel·lectual respecte a la classe treballadora-, acompanyada d’un consumisme exacerbat i una necessitat endèmica d’esdevenir propietaris rendistes per poder abandonar-se als plaers de la vida.\nS’hi descriu el disseny perfecte d’una classe, per un costat, obsessionada amb la velocitat del mercat per produir noves subjectivitats i tendències de moda que els permeten distanciar-se culturalment de la classe treballadora –accelerant així les tendències de consum-, i, per altre costat, una classe políticament conservadora, que viu amb la sensació de que els canvis poden perjudicar-la més que afavorir-la, és a dir, que en la transformació política i econòmica hi té més a perdre que a guanyar.\nLa visió satírica del jove Claude sobre la família de Rafa hi conviu amb la seua contrapartida estructural i ideològica que descansa sobre la “família de veritat” -terminologia que utilitza Claude quan compara la seua família desestructurada amb la de Rafa– , de la qual el jove desitjaria ser partícip. A pesar de la burla literària, aquest model familiar “classemitjanista” representa un arquetip indefugible per a Claude, donat que la mecànica sistèmica exclou tota alternativa econòmica viable i digna per a les classes treballadores –les famílies obreres que no entren dins el model de la classe mitjana són brutalment estigmatitzades, tal com mostra Owen Jones sobre Gran Bretanya en Chavs. La demonización de la classe obrera-. L’evident perícia de Claude per il·luminar les “ridiculeses” de la classe mitjana no li permeten deslligar-se estructuralment ni emocionalment de l’aspiració sociològica a viure en una “família de veritat”. La resta, com la seua, són famílies desestructurades abocades al fracàs i a la precarietat laboral, un drama vital propici a la drogoaddicció i adornat amb un consum habitual de tranquil·litzants.\nSense ser aquesta la seua finalitat principal, En la casa trau a la llum un dels dilemes polítics més importants del nostre temps en allò que pertoca als partits polítics progressistes: la problemàtica centralitat de la classe mitjana com a subjecte polític i cultural en les societats occidentals. Tota l’argamassa estatal gira al voltant de consolidar un grup social heterogeni desproveït d’autonomia que s’hi trobe arrelat a l’aixopluc institucional, la classe mitjana –agrupant artificialment en un mateix discurs tant a assalariats relativament ben remunerats, com petits i mitjans empresaris, funcionaris i petits terratinents-.\nUn dels grans maldecaps de l’esquerra és com establir una relació sana i conseqüent amb les aspiracions i demandes de les classes mitjanes, les quals xoquen frontalment amb molts dels imaginaris i projectes polítics de l’esquerra, això sense parlar de la problemàtica endògena que suposa el xoc d’interessos present en l’heterogeneïtat de posicions estructurals dins l’artificialitat sociològica de la classe mitjana. És a dir, avui el progressisme ha d’analitzar de quina manera tenir en compte les aspiracions de les classes mitjanes de manera que aquestes no colonitzen totalment l’imaginari polític –com ocorre actualment-, però tampoc deixant de costat la seua importància a causa de la clàssica visió reduccionista entre burgesos i treballadors amb interessos visiblement contraposats en l’arena política–la qual és estructuralment certa però inoperant en termes polítics, almenys en l’actualitat-. Aquest és un dels principals problemes dels partits polítics d’esquerres actuals, el “classemitjanisme”, és a dir, el fet d’haver deixat de representar els interessos de les classes treballadores, fins al punt, per exemple, de no tenir polítics procedents de famílies obreres entre les seues files.\nFer política per a una classe aspiracional però sense possibilitats reals d’assolir la posició econòmica promesa –i menys en l’actualitat, on les successives crisis han destruït part del teixit material de la classe mitjana-, converteix a la maquinària institucional en un estabilitzador social, un instrument per mantenir viva la promesa aspiracional “clasemitjanista”, més enllà d’un aparell disruptor que puga alterar la realitat i modificar les relacions reïficades que promouen la desigualtat social. Precisament, diversos autors sostenen que l’aparició de l’extrema dreta i els discursos populistes es deuen a la impossibilitat de l’Estat de complir les seues pròpies promeses igualitàries. La política, en aquest cas, queda relegada a la simple gestió. L’Estat actual s’ha configurat precisament com un mecanisme administratiu de les desigualtats de classe. Com va dir Emmanuel Rodríguez en una entrevista el 2018: “El gran triomf de l’Estat modern és la capacitat d’haver construït el seu propi poble. No és el resultat simplement d’operacions de mercat, no és simplement que es produïsca la incorporació social al consum, hi ha tota una tecnologia, de tipus estatal, que també genera mecanismes d’integració; a través de l’educació, a través dels serveis públics. Aqueix és el gran resultat: la classe mitjana és el poble de l’Estat. El problema, i la paradoxa de l’assumpte, és que això també anul·la la política. Deté el motor dinàmic d’allò que és la política moderna. En la mesura en què l’Estat va progressivament “engreixant” i consumint els mecanismes d’integració social, l’Estat destrueix o converteix la política en un mer espectacle cada vegada més impotent”.\nL’Estat ha dissenyat la classe mitjana com un element de mediació entre classes altes i baixes, com una manera de pal·liar els conflictes de classes tan presents al llarg del segle XX però sense resoldre’ls, oferint un model aspiracional a la classe treballadora a canvi de la seua inacció política. La maquinària estatal pot assimilar els moviments emancipadors, però no els promulga, no els dóna vida, i, en la majoria dels casos, la força dels moviments emancipadors s’esgota quan s’institucionalitzen i acaben absorbits per l’Estat. No s’ha de confondre açò amb la necessària institucionalització d’algunes de les demandes dels moviments populars, que necessiten lleis per tal de confirmar l’èxit de la pressió popular. Es tracta d’entendre que “La política d’emancipació no naix de l’Estat, sinó contra ell. Això és una cosa que mai ha entés l’esquerra, i és el que la situa sempre com l’esquerra de l’Estat, això és, com a representació, i alhora mecanisme d’integració dels moviments. Ací resideix també el seu propi fracàs, que en el fons descansa en la idea-ficció d’un Estat per a tots, un Estat universal, que òbviament mai resulta tal”.\nLa resposta de l’Estat cap aquells que tracten d’eludir el relat de les classes mitjanes per tornar a una política igualitarista real -i no aspiracional, fictícia- s’hi mostra metafòricament –alerta spoiler– al final de la pel·lícula En la casa, on els dos protagonistes que prèviament s’havien burlat i explotat les manies i els tics de la classe mitjana francesa acaben rebent un colp d’autoritat brutal per part del director del centre –l’Estat-, que els obliga a posar els peus a terra i gestionar la derrota del seu cinisme. Claude i Germain – alumne i professor-, són l’esquerra moralista defallint davant la retòrica “classemitjanista” d’Isabel Díaz Ayuso a les eleccions de Madrid. Un moralisme progre destinat a la inoperància que oblida, com va dir Emmanuel Rodríguez fa unes setmanes, que la política d’Ayuso és “el neoliberalisme passat per les classes mitjanes i per la protecció estatal, amb els quals PSOE i PP (indistintament) han governat el país durant més de trenta anys. Ayuso parla a la classe mitjana, a tots nosaltres, i ho fa francament, sense els rodejos típics dels progres (també tan de classe mitjana)”.\n \n\n"
    },
    {
        "id": 93,
        "url": "https://www.tresdeu.com/2021/05/antonia-font-nostra-musica/",
        "category": "Opinio",
        "title": "Antònia Font i la nostra música",
        "author": "Daniel Monfort",
        "date": "21 Maig 2021",
        "content": "Hi ha dos comptes de Twitter que diàriament publiquen estrofes de cançons d’Antònia Font, “Robot eficient” i “Antònia Font cada dia“. Es tracta d’eixos comptes graciosos que tan abunden però que amb un grup d’una poesia tan particular com la dels mallorquins prenen encara més força. Mireu si tenen gràcia que de fet n’hi ha dos. Són comptes Twitter que són un cau de nostàlgics del grup, desamparats des de fa uns anys sense ells. Doncs bé, en un d’ells cada dia hi trobem un coret de Joan Baldoví, el diputat a Madrid de Compromís. Cada dia. Hi ha almenys un fan d’Antònia Font a la bancada de Madrid.\nArnau de Zoo, Malifeta i abans de La Gossa Sorda, deia recentment al Piset d’esta casa que li agraden molt Antònia Font i que quan estaven en actiu ell anava encara de punki per la vida i ni va aturar-se a veure’ls quan van actuar junts en algun festival. I ara se’n penedix. El seu company de grup Panxo també declarava en les entrevistes vàries que li han fet per la presentació del nou disc que és seguidor d’Antònia Font. De fet han declarat que la famosa cançó “Tobogan” de Llepolies té una tornada en anglès que s’inspira de la cançó “Islas Baleares“, on el grup mallorquí cantava en un anglès mal cantat aposta per forçar el ridícul, broma de tercer grau sobre el turisme de masses.\nMiquel Àngel Landete, cantant de Sènior, més d’una vegada ha declarat que va decidir passar-se a cantar al valencià i deixar l’anglès que utilitzava fins aleshores quan algú li va fer escoltar discos d’Antònia Font. Veure que algú podia dir aquelles coses en un mallorquí tan carregat de trets dialectals va obrir-li els ulls i fins avui.\nPodríem seguir la llista, Vienna, Els Jóvens, Arthur Caravan, L’últim europeu, Orxata o Aina Palmer són noms que em vénen al cap i que tenen un pòsit que podríem lligar a Antònia Font, igual m’enganyo. I el que no sé, m’agradaria saber què en pensa Remigi Palmero o Juli Bustamante del grup de pop de nom de dona. Se’ls escoltava el difunt Pep Laguarda? Què n’hauria dit l’Ovidi? Hauria adherit Vicent Andrés Estellés al “mos sexuàvem”?\nQuè tenia – té – doncs l’univers d’Antònia Font per influenciar tanta gent i, sobre el paper, tan diversa en gustos musicals? El més obvi i el lema més gastat és això de la mediterrània, que val per a tot, de la dieta a la música passant per la filosofia de vida. Potser. Però si per compartir dieta fore tots els altres grups illencs haurien de triomfar i cap altre grup de les Balears aconseguí tal quota d’èxit. La veu particular de Pau Debon, les lletres surreals, futuristes, dadaistes i el recital de les peculiaritats del turisme de masses. No hi ha cap altre grup amb eixes lletres. Un mestissatge musical que igual anava de la rumba a l’electrònica d’un altre gegant mediterrani, Franco Battiato, amb uns arranjaments pop, tot molt pop, eixa era la clau. Entrava dolcet. Mostrar que es pot cantar en esta llengua nostra sense haver de justificar-se eternament per fer-ho, fer-ho i punt. Sense fer el més mínim manifest de res, no cal. Amb ells vam familiaritzar l’orella a un català que no escoltem tant sovint. És impossible imaginar Pau Debon cantar en qualsevol altra cosa que no sigue mallorquí, el seu, el de sa casa.\nEl vídeo per justificar la seua tornada als escenaris l’han gravat a la porta d’un mas, un gos va i torna, Debon tot sol xarra, natural, pur. Sí, que tornen per a un festival privat com el Primavera Sound i que faran diners, i qui sap si la cosa s’allarga després i hi haurà disc i el criticarem perquè abans eren millors. Nosaltres també érem més jóvens fa deu anys.\n"
    },
    {
        "id": 94,
        "url": "https://www.tresdeu.com/2021/05/los-xavales-entrevista/",
        "category": "Opinio",
        "title": "Los Xavales: “Com veu la música la gent normal, això és el que fem”",
        "author": "Marta Meneu",
        "date": "18 Maig 2021",
        "content": "Amb el confinament de 2020, Carlos i Tuti (Josep), dos amics de Meliana (Horta Nord), decideixen obrir un canal a YouTube amb el qual comentar la música que escolten. Un any després, el canal de Los Xavales compta amb quasi 50.000 subscriptors i 5 milions i mig de visualitzacions a YouTube. I no és tot (!). Presents a altres plataformes com Twitch, Instagram o Spotify, Los Xavales han aconseguit tractar-se amb algunes de les figures més rellevants del panorama urbà espanyol com C Tangana, Cruz Cafuné o Delaossa.\nParlem amb aquests “xavals” del 2000 que, fins l’any passat, eren uns estudiants normals de Magisteri -Carlos- i Comerç Internacional -Tuti- sobre música, aquest èxit sobtat, el ritme frenètic dels projectes i quines aspiracions tenen en el futur.\n﻿Heu comentat en alguna entrevista que tot ha passat tan de pressa que no teníeu temps per a digerir-ho. Ara que feu un any, com esteu?\nTuti: Ara sí que estem més assentats i som un poc més conscients de tot el que està significant açò, però tampoc del tot.\nParleu de música, però dieu que no critiqueu el que no vos agrada. Quins criteris seguiu per a fer les reaccions? Si un artista vos agrada, però el tema que ha tret no, què feu?\nCarlos: Per exemple, si Yung Beef trau un disc de vint temes, nosaltres solem saber quins són els millors.\nTuti: O les col·laboracions que més peguen.\nC: Exacte, solem traure el millor de cada cosa. Si no ho fem és perquè no hem tingut temps o perquè no ens acaba.\nT: O no ens abellia.\nC: Si un tema creiem que serà una bomba i després ho escoltem i no ens mola, intentem fer crítiques constructives. Tampoc volem faltar el respecte a ningú, però no som falsos en el sentit de dir que ens ha encantat si no ho ha fet.\nT: Per exemple, si C Tangana trau una cançó, saps que s’ha de fer perquè tindrà una bona repercussió.\nI quant a gèneres?\nC: El drill, per exemple. Ara està molt de moda i a mi no m’agrada. Hi ha canals que només pugen drill perquè dona visites. Els xavals d’ara ho escolten. Però a mi personalment no m’agrada molt.\nT: De fet, no hem fet cap cançó de drill.\nC: Alguna, però d’artistes que no són súper drill.\nT: També hi ha altres gèneres com el rock que no els fem perquè no els consumim, per exemple.\n“No podem dir que un artista és una merda. Perquè no som ningú”\nTeniu repercussió sobre molta gent. Ho teniu present a l’hora de fer contingut? Moduleu el discurs d’alguna manera?\nC: Jo personalment pretenc ser millor persona cada dia i aprendre coses. Som joves, tenim vint anys. Probablement hi ha coses que pensem que no estiguen correctes, i potser en una conversa de col·legues les pots dir, però si et veuen vint mil persones, t’ho penses més. També volem tractar de ser una bona influència per a la penya. Si t’estan veient xavals, no ser racistes, masclistes… Sempre hi ha comentaris que igual alguna vegada se’ns han escapat i que no es poden dir. Però admetem l’error, demanem perdó i ja està.\nPerquè vosaltres éreu amics abans. Diferencieu entre estar davant de la càmera o estar vosaltres com a amics.\nEls dos: Clar.\nCarlos: A l’hora de parlar de música, per exemple. No podem dir que un artista és una merda. Perquè no som ningú. Podem dir-nos-ho entre nosaltres perquè no fem mal a ningú, però si ho dius ahí estàs creant una opinió i potser cent xavals en casa es queden amb això. No volem que crucifiquen a ningú per culpa nostra.\n\nTeniu un tuit que diu “Fans camuflados de haters y haters camuflados de fans”. Vosaltres rebeu hate?\nC: No en tenim molt, però últimament va eixint més.\nT: Al principi zero, però entenc que com més gent et veja, més opinions hi haurà sobre tu. És proporcional. En comparació de m’agrades als vídeos, potser hi ha deu mil m’agrada i deu no m’agrada.\n“me molesta que la penya es pense que som com un mitjà o una revista i que hàgem de cobrir-ho tot, saber de tot”\nI en algun moment vos ha afectat?\nT: No. Jo crec que no paga la pena.\nC: A mi no és que m’afecte, però sí que hi ha coses que me molesten. No és hate però me molesta que la penya es pense que som com un mitjà o una revista i que hàgem de cobrir-ho tot, saber de tot. Això em fa ràbia. És l’únic que he vist, penya que ens recrimina coses que no sabem… Tu ho saps? Ho he de saber jo? És qüestió d’aprendre i d’ajudar-se entre tots. La penya és molt llesta, sobretot per Internet, que és molt fàcil. Però no tenim quasi hate, comptat amb els dits.\nHeu notat l’exposició que teniu envers fa un any?\nT: Sí, però jo ja sabia on em clavava quan vam començar el canal. Els primers que et veuen és gent que et coneix, i després ja ve la gent que no saps qui és. Jo crec que era pitjor al principi.\nC: A mi em ratlla quan algú en diu que ha arribat al pis dels seus col·legues i estaven veient un vídeo nostre, o coses així.\nT: A mi m’agrada.\nC: Sí, està bé, però si és gent del meu poble entenc que em coneguen. Em dius que un xaval de Catarroja o de Segòvia veu els meus vídeos i jo et diria que no, però igual sí.\nQuè vos diuen en casa del que esteu aconseguint?\nT: Els meus pares són fans número u. Els primers que veuen els vídeos són ells.\nC: A que sí? Ma mare igual. Em diu si un vídeo no ha tingut tantes visites, o amb el vídeo de C Tangana es mirava tots els comentaris. Hi havia com huit-cents comentaris! I em deia “has vist el que t’han dit?”.\nEls preocupa el hate?\nC: Igual més que a mi, la veritat. Ma mare em diu molt que a la pròxima conteste. (Riu.) Però no.\nT: Als meus pares no els preocupa.\n“Hi ha música per a tot. A gustos, colors”\nParlem de música. Com a vau arribar al que escolteu ara? A través del rap, reggaeton, trap…\nT: Jo escoltava reggaeton, latino. I comencí a escoltar a Pxxr Gvng: Yung Beef, Kaydy Cain, Khaled i companyia. A partir d’ahí vaig clavar-me més en el panorama.\nC: Jo escoltava rap. Però tampoc sabria dir-te un punt en què em vaig fer aficionat. Eres jove, ho escolten els teus amics… Amb quinze anys tampoc escoltes a Bustamante. Potser abans sí, però ara s’escolta Pxxr Gvng, C Tangana, Agorazein…\nI referents musicals de quan éreu menuts? Què s’escoltava en casa?\nT: Jo, Estopa a foc. Melendi i tal.\nC: Els meus pares són més de Luis Miguel, Sabina, Rosario…\nQuè penseu de l’etiqueta de “música urbana”?\nT: Jo pense que és bona etiqueta. Tampoc m’agrada etiquetar la música, perquè cada cantant fa el que vol i uns ho consideraran rap, altres trap, qualsevol cosa. És música de l’escena.\nC: Clar, per exemple, pots dir que el rap va nàixer per a reivindicar certs drets i tal, i això està bé, però al cap i a la fi és música. Potser a mi m’agrada més un tema que parle de desamor, que un tema que parle dels drets del treballador. Hi ha música per a tot.\nT: A gustos, colors.\nC: El tema dels gèneres, per exemple, els artistes ho odien. Perquè si jo sóc de rap, significa que un dia no puc fer una cançó de reggaetón? No puc fer un dancehall?\n“No sabem fer açò d’altra forma”\nVos preocupa perdre la vostra essència si professionalitzeu el que feu amb Los Xavales?\nT: Jo crec que no, perquè no sabem fer açò d’altra forma. Pot canviar un poc si professionalitzem. Igual un set up millor, millors càmeres. Però el missatge a la càmera seguirà sent el mateix.\nC: A mi em ratlla un poc que la gent puga desconfiar: per què els va tan bé? Si arribes a eixe punt, igual hi ha més gent que pensa això. L’enveja, gent que diga que és fàcil.\nPotser que vos vegen més com a part del món de la música que no tant com a públic o fans?\nT: Un poc sí.\nC: Crec que depén. Si ens segueixes de prop, saps com som. Si ens veus ara, som gent normal, xavals normals sense pretensions.\nT: Xavales.\nPenseu que esteu més pendents dels seguidors i de les visualitzacions ara o quan vau començar?\nT: Més pendents abans. Ara, si un vídeo té mil visites més o menys no passa res.\nC: Per exemple, els vídeos de Morad són els que més visites donen, amb una diferència abismal, i no els fem. Si hi ha un tema que ens agrade sí, però no en el sentit de guanyar per guanyar. O si un tema ix a les dotze, traure el vídeo a les dotze i u perquè té més impacte. Ens hem relaxat un poc… Igual tampoc és bo.\n“A vegades és com: he de connectar-me a una videotelefonada amb el d’Adidas o amb el meu professor de matemàtiques?”\nCompaginar tot el que feu amb els estudis ha de ser difícil.\nC: Els meus col·legues sempre que em veuen em pregunten si m’he deixat ja la carrera. I jo els ho dic: no, però estic relaxat.\nT: Com que no ens centrem tant en altres coses perquè tenim coses com Los Xavales i t’hi has de centrar també. No podem centrar-nos molt en els estudis, però ho compaginem com podem.\nC: També és perquè sembla que pot anar bé. Si em dius que açò no dona ni cinc cèntims, aleshores et centres en els estudis. Però si açò genera i veus que pot anar a més, se li ha de dedicar temps.\nLos Xavales vos ocupa moltes hores en un dia?\nC: A mi el que em ratlla i m’ocupa temps és, per exemple, revisar qui t’ha escrit, si t’ha proposat alguna cosa. Has d’estar pendent que has quedat amb uns i altres. Damunt que jo he de fer treballs de la universitat. A vegades és com: he de connectar-me a una videotelefonada amb el d’Adidas o amb el meu professor de matemàtiques?\nT: I la vida social, tampoc deixar-la de costat.\n\nTeniu aspiració a dedicar-vos al que esteu fent ara?\nEls dos: Sí. Potser no d’açò, però sí de la indústria musical.\nTeniu algun tipus de formació en música?\nT: No, simplement donem la nostra opició i el que ens pareix.\nC: Tampoc diem si una cosa està desafinada perquè és un si bemol. Si férem això sense haver anat al conservatori sí que diries: estos tios son tontos? Però el que fem està enfocat diferent, a gent normal. És com veu la música gent normal. Eixa és la definició del que fem.\n“una persona de cinquanta anys no pot entendre igual la música com l’entenem nosaltres”\nI vos preocupa que vos jutgen per no tindre formació? O per no ser part d’un mitjà o d’una revista musical?\nC: Tot el contrari.\nT: Jo pense que una persona de cinquanta anys que estiga ahí no pot entendre igual la música com l’entenem nosaltres.\nC: Exacte. És més, ens ha arribat suport de penya adulta, de periodistes, que ens diuen que ho fem bé perquè ens allunyem de guions i ens deixem endur i sabem improvisar. No ho analitzem des d’un punt tècnic, que jo crec que a la llarga es fa avorrit.\nTambé esteu donant visibilitat a artistes joves emergents.\nC: Total. A mi és del que més m’agrada.\nT: Sí, poder ensenyar-li a gent altres cantants que no estan tan vistos i que tenen molt de talent també.\nC: I que et diguen que els escolten gràcies a tu i que són dels seus favorits. Això és increïble.\nCom els descobriu vosaltres?\nT: Perquè escoltes molta música al dia i igual un artista té una cançó en un altre, i t’agrada. Mires quines altres cançons té i et claves i té en un altre i vas descobrint així.\nC: Ser curiós. També hi ha gent que posa mil stories amb cançons i, potser la majoria de penya ho passa, però si pel que siga et quedes amb un xaval que ha aparegut més vegades, pares, l’escoltes i igual t’agrada. No t’agradaran tots, però amb que t’agrade un de cada cinc…\n\nTambé esteu fent música vosaltres.\nCarlos: Sí, jo. També anem a traure com un tema més enfocat a Los Xavales.\nCom sorgeix això de fer música pròpia?\nT: Un xic d’Alboraia, Leftee, que a part de cantar també sap produïr i s’hem fet col·legues arran del canal. Ens ha ajudat bastant, la veritat.\nI vos agradaria continuar per ahí?\nT: Jo no ho sé. Carpe diem.\nC: A mi sí que me mola, però sóc un poc tímid i em ratlla dir alguna frase que després ma mare la pose i se’m caiga la cara. No ho sé, però sí que me mola i vull donar-li canya, la veritat.\nSegueix Los Xavales\nAmb la seua essència, simple i sincera, Los Xavales han aconseguit arribar als pessos pessats de la música urbana espanyola. A més, en poc temps han augmentat en formats i projectes el que va començar com un canal de YouTube entre amics. A Twitch, Los Xavales fan directes amb els seus seguidors. A Spotify, col·laboren amb Fleek Mag amb una playlist que van actualitzant mensualment amb els seus temes favorits. “Està guai perquè clavem artistes emergents”, comenta Carlos. “Sí, i et diuen que gràcies a estar en la playlist han tingut més visibilitat o els ha anat millor. Això està guai”, afegeix Tuti. A més, Los Xavales també compten amb un podcast amb Radio Primavera Sound: “és una hora parlant d’un tema en concret, i parlem amb gent relacionada amb eixe tema, per exemple l’últim fou concerts en època COVID”. A banda del tema propi que han llançat anomenat “Reggaeton Lento”, també estan preparant un espectacle en directe al teatre Reina Victoria de Madrid i merxandatge per a estiu, amb un disseny i un concepte diferents de la roba que van traure a principis d’any i que es va esgotar en molt poc de temps. Ells, de moment, volen disfrutar, continuar fent coses, millorar, créixer i arribar a més gent conservant la seua essència i la seua passió per la música. “Passion is essential”.\n\n"
    },
    {
        "id": 95,
        "url": "https://www.tresdeu.com/2021/05/lescala-fosca-de-lenveja/",
        "category": "Opinio",
        "title": "L’escala fosca de l’enveja no té barana",
        "author": "Empar Puerto",
        "date": "11 Maig 2021",
        "content": "Quantes vegades vos heu preguntat per què jo no i ella sí? I quantes altres ens mirem a l’espill i no ens trobem satisfets en el reflex que ens retorna? Convivim en l’enveja des que pràcticament tenim memòria, però ens costa molt reconèixer-nos i saber-nos uns envejosos empedreïts. De fet, l’enveja pot arribar a ser un dels nostres secrets millors guardats i ens lamentem i qüestionem, ai las! Per què jo, que estic tan treballada, acceptada i que he abraçat una per una les meues vulnerabilitats, encara tinc enveja a aquestes alçades de la pel·lícula? La frustració ara, si més no, és doble.\nDe tots els pecats capitals, sembla que l’enveja n’és el més perillós. Aquest monstre verinós ens empeny a desitjar sense aconseguir i a més és una pulsió que no s’acaba mai i pràcticament no hi ha cap senyal que ens puga delatar quan l’enveja ens ha temptat. Tot això ho explica l’escriptora i crítica literària Marina Porras en el seu tractat L’enveja editat per Fragmenta. Porras fa una aproximació a aquest pecat capital i, a més d’alertar-nos-en, ens explica com ha estat vista l’enveja per figures de la nostra literatura, com ara Mercè Rodoreda, o per veus centrals de la filosofia, com Nietzsche, Kant i Kierkegaard, entre d’altres.\nMolts pensareu que una manera de posar-li fi a aquest rampell enverinat seria abocant-nos a l’acceptació absoluta dels nostres defectes. Però és l’enveja una resposta a les nostres inseguretats o l’enveja està més a prop de la supèrbia? Marina Porras, citant l’escriptor i aristòcrata francés La Rochefoucauld, sentencia que l’enveja és el que ens ix quan algú interromp el nostre desig d’expansió i la nostra voluntat de destacar i imposar-nos. Clar i contundent: no envegem perquè som insegurs o vulnerables, envegem quan el nostre poder es converteix en impotència i quan la sensació de superioritat es transforma en inferioritat. Quan sentim que el nostre ego i desig de ser vistos es veuen ferits o amenaçats pel poder dels altres, és quan la fúria envejosa es desperta; perquè l’enveja com apunta Porras és relacional i necessita els altres per existir i és relativa, ja que envejarem en funció del que tenen o no la resta.\nSi l’enveja és relacional, una opció per posar-li remei seria tancar-nos un temps en una cambra i esperar que el crit envejós s’ofegue en la foscor del rectangle tancat. Una altra opció, que podria aturar aquest corc que s’apodera a poc a poquet de la nostra ànima, seria abandonar les xarxes socials per un temps i veure com sobreviuen els nostres egos, mentre l’enveja es va apaivagant allunyada de la bava cibernètica.\nPassat el període de rehabilitació veuríem si la insistent pregunta de per què ella sí i jo no?, encara ens la continuem fent com ionquis de l’aplaudiment social i del desig de poder. Però de qui sentim enveja, qui és ell o ella a qui voldríem semblar-nos? Potser no cal anar massa lluny per a veure qui provoca en nosaltres aquest esclat de ràbia.\nPorras al seu tractat recupera un fragment autobiogràfic de la Mercè Rodoreda, on la novel·lista explica com, sent ella molt petita presa per un atac de ràbia, li va arrancar a sa mare d’una estrebada el cinturó del vestit nou, mentre se’l cordava davant l’espill. I, per si no fora poc, també li va clavar cops de peus als turmells. Si en els contes i mites el més habitual és veure com la figura de la madrastra és la conflictiva i l’envejosa perquè creu que la filla jove li ha robat la seua joventut, en el cas de la Rodoreda veiem que és la seua mare qui li desperta un esclat d’enveja. Perillós perquè ve d’un sentiment molt fondo i si es fa difícil d’explicar als altres, encara ho és més d’explicar-se a un mateix.\nSembla que la Rodoreda tenia una mare molt atractiva. A les fotografies familiars fetes al jardí de la casa de Sant Gervasi, a la zona alta de Barcelona, la mare sempre eixia preciosa, semblava una nimfa, recordarà Rodoreda més tard. En canvi la filla, la Mercè, segons relata Porras, no oblidarà mai la vegada que va anar a fer-se fotografies a l’estudi i el fotògraf li va dir a la seua mare que no li posarien un fons negre perquè aquell fons era per a nenes que tenien les faccions més boniques que la seua filla. És del tot possible que aquesta experiència personal va inspirar Rodoreda per crear les relacions conflictives que tenen les seues protagonistes amb les seues mares i la gran capacitat, que com a novel·lista va tindre, per a explicar totes aquelles coses que es fan i se senten, però no es diuen.\nSi les madrastres al veure’s a l’espill no estan contentes amb la imatge que es retorna i d’ací comença la revenja; les dones de les novel·les de Rodoreda ho faran tot per agradar i agradar-se i per a estar en pau amb el maleït espill. Tanmateix aquesta pau només serà una pretensió perquè sovint aquestes dones estan en guerra o contra elles mateixes o cap a un ambient familiar podrit.\nLa gran novel·la rodorediana que il·lustra molt bé aquests jocs d’enveges i revenges és Mirall Trencat. Al llarg de la novel·la, com bé analitza Porras, podem veure l’evolució dels personatges femenins; uns aniran de mica en mica resignant-se fins que el cor se’ls hi quedarà eixut, s’abocaran a la part més fosca de l’enveja que és aquell impuls nihilista que anul·la la il·lusió de viure; altres, gràcies a la dosi d’humanitat i d’innocència podran sobreviure als jocs dels miralls i revenges familiars i altres renunciaran a la mediocritat d’aquelles famílies burgeses acabant amb la pròpia vida.\nEn canvi, els personatges masculins de Rodoreda són impotents i dèbils, incapaços d’imposar-se a la vida. Ells constantment se senten presos per la gelosia i, per tal de mantenir l’amor propi. s’emboliquen amb les minyones de la casa. Lluny de despertar gelosia en les dones, ells els provoquen pietat. La protagonista de Mirall Trencat, Sofia Valldaura, no li fa por perdre el marit; el que li provoca una enveja absoluta fins a portar-la a la resignació més nihilista és la bellesa, felicitat i bondat de la seua mare.\nAlertats quedem, l’enveja pot arribar a congelar-nos el cor. Segons Nietzsche, quan no aconseguim alguna cosa preferim que el món sencer s’ensorre perquè tothom patisca la mateixa sort i gaudir així de la caiguda de l’altre. El filòsof explica que l’alegria pel mal alié ve del malestar existencial amb el món. El dolor de l’altre el que fa és convertir-nos en el seu igual i ens reconcilia. Ara bé, si no li posem fre a aquesta serp despiatada acabarem caient en el ressentiment i d’ací ja no hi ha marxa enrere. Porras adverteix: l’envejós es pot curar, però el ressentit pot pensar només des de la seua infelicitat. També hi ha avís per als gelosos, ja que la gelosia pot conduir cap a l’angoixa més obsessiva. A aquest gruix de població també els recomanen que es tanquen les xarxes socials, si no corren el risc de passar-se dues vesprades senceres fent scroll fins a arribar a l’any 2005, l’any que la persona vigilada es va obrir les xarxes.\nPodem escapar del verí envejós? Porras ens diu que si volem evitar que se’ns corque l’ànima hem d’admirar més. Si elevem la mirada, evitarem que la serp se’ns menge els ulls tal com il·lustra el quadre renaixentista de Giotto.\nUn apunt final: el revers de l’enveja és la ira. Vivim en un temps ple d’ira, però també de frustració perquè ens hem cregut l’estafa de l’èxit. És normal que l’enveja estiga present en el nostre relat generacional. Si li donem la volta, podríem concebre l’enveja no sols des d’una dimensió individual sinó més aviat com una mostra d’una mancança col·lectiva. L’espill no ens retorna la dignitat que voldríem que tingueren les nostres vides.\nI mentrestant, però, els dentistes forrant-se perquè cada vegada més fem servir les maleïdes fèrules dentals perquè cada nit apretem les dents. El nostre inconscient trau la fúria durant la nit perquè durant el dia no té temps ni espais per fer-ho. La serp malvada no se’ns menja els ulls però si les dents.\n \nFoto: AMC Networks\n \n\n"
    },
    {
        "id": 96,
        "url": "https://www.tresdeu.com/2021/05/critica-joe-pask/",
        "category": "Opinio",
        "title": "El rock’n’roll de Joe Pask",
        "author": "Daniel Monfort",
        "date": "11 Maig 2021",
        "content": "Veges tu qui obliga a algú a posar-se a fer discos de rock’n’roll en ple 2021. Ja no per la pandèmia, que pareix que siga una excusa suprema i majestuosa que justifica totes les nostres misèries, desgràcies i retards. No, en ple 2021 açò que podríem anomenar el rock de poble és una raresa pròpia de jóvens que no ho són(m) tant. Allò dels amics que s’ajunten, repleguen instruments, assagen a una pallissa, componen a deshora, calla que conec a fulano de tal poble que toca el baix i mengana que sap solfeig de la banda Santa Cecília. El rock entès a la nostra manera. Els canvis progressius de gust musical han fet que ara tot càpiga en una habitació d’un pis d’estudiants. On abans hi havia grups que assajaven a les pallisses i les fàbriques ara hi ha un cabàs de duets.\nEsta introducció, a mode de plany generacional millennial, s’adapta prou bé per a parlar de “Jo i el món“, el recent disc de Joe Pask, una banda formada al voltant de l’alcoià Josu Miró, cantautor-rock amb que s’acompanya entre altres del bocairentí Blai Antoni Vañó. De primeres la portada és una fotografia d’un CD, on objecte que també està en perill d’extinció. I ja percebem en el tema que obre el disc una incomprensió amb el món d’ara, hi ha en les lletres tristesa, nostàlgia, pànic i un bri d’esperança. La mateixa història de sempre, cantada quaranta mil voltes i mai n’aprenem, “No perdem més temps, la vida no entén d’aforismes“.\nDoncs això. No s’ha de vore el disc amb eixe nom com un discurs narcisista, més enllà del narcisisme obligat de tot artista que parla en primera persona. En els seus inicis al 2018 hi havia en les cançons de Joe Pask una semblança enorme amb Sènior i ara intel·ligentment fuig d’un so tan connotat, fins i tot, apurant, diríem que han passat d’un so que flirtejava amb el folk americà a un de més british. Però han begut aigua de les mateixes fonts i es nota. El rock, un estil amb una mala salut de ferro.\n“Jo i el món” es presenta este divendres 14 de maig a les 20 h a València, en la sala 16 Toneladas. Un nou projecte que Joe Pask resumeix com “noves músiques per a nous temps“. Les entrades ja estan a la venda en la plataforma Wegow.\n"
    },
    {
        "id": 97,
        "url": "https://www.tresdeu.com/2021/05/premsa-lectors-lliures/",
        "category": "Opinio",
        "title": "La premsa lliure necessita lectors lliures",
        "author": "Toni Mejías",
        "date": "04 Maig 2021",
        "content": "Ahir, 3 de maig, es va celebrar el Dia Mundial de la Premsa Lliure. Una iniciativa que va impulsar la UNESCO en 1993 amb la idea de «fomentar la llibertat de premsa en el món en reconéixer que una premsa lliure, pluralista i independent és un component essencial de tota societat democràtica». La realitat és que la llibertat de premsa actualment és mínima. Els grans mitjans estan controlats per grans empreses que decideixen sobre la seua línia editorial i els mitjans més xicotets, que intenten informar sense la pressió de bancs i multinacionals, sobreviuen com poden amb el suport dels seus lectors.\nA més, la precarietat en aquest ofici és cada vegada major. Totes, durant la carrera, somiem amb ser com Kapuściński, idealitzem la professió i volem construir un món millor a través d’ella. Tenim grans metes fins que el mercat laboral ens mostra la realitat. Moltes no exerciran, unes altres acabaran de redactores en un periòdic que abans repudiaven i algunes, amb sort, seran pluriocupades en diversos mitjans per a arribar a un sou mínim.\nMoltes de les periodistes virals que segueixes en xarxes socials han de fer infinitat de treballs per a un sou digne, llevat que aconseguisquen la repercussió que les porte a televisió. I ací saben que algunes opinions poden decidir el seu futur i convertir-lo en una cosa efímera. Nadar contra corrent en el periodisme no és rendible i arriba un punt que la fam estreny. Perquè l’estómac no acabe decidint què publiques o si deixes d’exercir, es necessiten lectors que aposten per una altra mena de periodisme allunyat dels convencionals, aquells que rendeixen comptes a grans bancs i desconeguts homes de trage.\nAhir, aprofitant el 3 de maig, les companyes de La Directa van fer una campanya brutal sobre aquest assumpte. A primera hora van pujar una portada en la qual lloaven la gestió de Mercadona, una cosa contrària a la seua línia editorial habitual. Durant 9 hores van mantindre la farsa i, encara que molta gent sospitava alguna cosa, molts altres es van llançar a la crítica immediata. A la vesprada van acabar la campanya, van traure la portada real en la qual criticaven la gestió del supermercat i van deixar un missatge clar: «Una de les claus de la independència editorial dels mitjans de comunicació és qui els finança».\nExacte. Mentre Mercadona, Telefónica, El Corte Inglés o Banco Santander siguen els qui financen als mitjans de comunicació, la celebració del Dia Mundial de la Premsa Lliure serà una pantomima. Mentre no es traga les brutes urpes dels empresaris dels consells de redacció, no hi haurà notícia sense un interés darrere. La Directa (o La Marea o El Salto, entre altres), ens ensenyen que sí que existeix una altra manera de fer periodisme, però que sense el suport dels subscriptors no és viable.\nNo deixes que decidisquen per tu. Ni en política ni en periodisme. Apostar per la premsa lliure és apostar per una societat més democràtica. Tu decideixes el teu vot, però també decideixes quins mitjans de comunicació mantens amb vida.\n"
    },
    {
        "id": 98,
        "url": "https://www.tresdeu.com/2022/05/dones-i-valencianisme-projecte/",
        "category": "Llibres",
        "title": "Entra i descobreix “Dones i valencianisme” un projecte per visibilitzar el invisibilitzat",
        "author": "Redacció",
        "date": "20 Maig 2022",
        "content": "Si busquem per la història i pel que llegim del nostre passat ens adonem que, en la majoria de vegades, falten més noms de dones que han fet, i molt, i han lluitat, i molt. En aquest projecte “Dones i Valencianisme” es pretén, en format arxiu web, rescatar-les de l’oblit a tantes i tantes dones que han estat lligades, d’una forma o altra, a la història del valencianisme.\n\nI a qui inclou aquest projecte?\nDoncs a dones que han defensat el nostre patrimoni cultural, ecològic, lingüístic, artístic, històric, literari o musical del País Valencià. I acull a protagonistes des del 1900 fins hui en dia, fins ara amb més de 27 dones que han fet aquest activisme.\nI què inclou aquest arxiu web?\nVídeos i entrevistes a les dones de l’últim període, podcasts, il·lustracions pròpies de les dones i una col·lecció de llibres.\nPer aquesta col·lecció, el primer llibre s’anomena “Pebrella: Pioneres. Dones i Valencianisme (1900-1939)”. I per què la pebrella com a símbol? Doncs perquè com bé ho defineixen es tracta d’una “planta silvestre que naix al País Valencià i, des de temps immemorials, s’ha emprat per cuinar i guarir els mals. L’hem triat com a imatge del projecte pel seu caràcter endèmic; perquè és molt utilitzada en la cuina tradicional valenciana així com per assaonar receptes internacionals i en els remeis casolans.”\nUna bona elecció! Però per poder tirar avant i que, aquesta primera publicació, es faça realitat, necessiten de la nostra col·laboració.\n\nCom? Molt fàcil. Han creat a Goteo un projecte per poder recaptar recursos econòmics i fer que siga possible. Amb diferetns nivells de col·laboració o, simplement, també difonent i fent que, aquest projecte tan necessari, tinga veu i siga reconegut com es mereix. Així que ja sabeu! I llarga vida a més iniciatives com aquesta.\n \nImatge via web “Dones i Valencianisme”\n"
    },
    {
        "id": 99,
        "url": "https://www.tresdeu.com/2022/04/neus-ferri-i-la-maria/",
        "category": "Llibres",
        "title": "Neus Ferri i La Maria protagonitzen ‘Abril als ulls’ a la Valldigna",
        "author": "Redacció",
        "date": "22 Abril 2022",
        "content": "El Monestir de Santa Maria de la Valldigna acollirà el proper dissabte 23 d’abril una vesprada dedicada als llibres i la música amb diferents activitats d’accés gratuït i lliure. A partir de les 18.00 hores tindrà lloc l’actuació de la Muixeranga d’Alginet i a les 19.00 hores, els concerts de les cantants valencianes Neus Ferri i La Maria. A més, durant tot el dia es realitzarà l’activitat ‘Vine i tria un llibre!’, per la qual els visitants podran triar gratuïtament un llibre entre totes les publicacions exposades.\nLes activitats programades s’emmarquen en el títol ‘Abril als ulls’, una frase que prové d’un poema de Joan Fuster que va musicar Ovidi Montllor i que enllaça directament amb el caràcter primaveral i literari de l’esdeveniment: “Hi ha més abril als teus ulls que en aquestes ribes dolces de la tarda”. El cartell de la primera edició d’’Abril als ulls’ ha anat a càrrec del dissenyador gràfic Migue Martí i també apel.la a la primavera com a renaixement, vital i cultural.\n \n\nLa jornada està organitzada per la Conselleria d’Educació, Cultura i Esport en col.laboració amb la Mancomunitat de la Valldigna i és una més de les activitats programades a l’emblemàtic indret de la Valldigna per tal d’acostar-lo a nous públics i ampliar els seus usos culturals. \n \n"
    },
    {
        "id": 100,
        "url": "https://www.tresdeu.com/2022/04/novetats-literaries-sant-jordi-2022/",
        "category": "Llibres",
        "title": "Les novetats més interessants per a Sant Jordi 2022",
        "author": "Redacció",
        "date": "21 Abril 2022",
        "content": "Per Sant Jordi, llibres i roses. La literatura és protagonista als carrers, i les seues novetats, també. A Catalunya, com marca la tradició, el 23 d’abril s’ompli de llibres i de roses. Un dia en què la periodista i booktuber Marta Meneu pensa viure’l “és el meu primer any vivint a Barcelona i aquest any vull experimentar com es respira aquest dia, tan assenyalat, per aquesta ciutat”, ens ha comentat.\nI, en 2022 coincideix que, també, celebrem l’Any Fuster i, això, està ben present entre les novetats d’algunes editorials.\nParlant de novetats, què podem trobar?\n“El món de cada dia i altres restriccions mentals”- Joan Fuster. Bromera\nEn Bromera celebren els #CentdeFuster, ja que aquest 2022 se celebra el centenari del naixement de Joan Fuster. I com ho fan? Amb un volum de l’escriptor de Sueca que, per primera vegada, recull una mostra dels articles que publicà en ‘Serra d’Or’.\nUna celebració a la que, també, estarà present en la nova edició de la Fira del Llibre de València, que tindrà lloc del 28 d’abril al 8 de maig als Jardins de Vivers.\nDins de Bromera, també està Eclèctica, per al públic adult d’aquesta editorial. I, ací, recomanem algunes novetats literàries com “L’inesperat i altres contes” d’Isabel-Clara Simó, recordant a l’escriptora alcoiana. Un llibre divertit i amb el llenguatge que sempre l’ha caracteritzada.\nLa col·lecció Llavors de Sembra Llibres\nEn Sembra Llibres han iniciat 2022 ben forts. I, de cara a Sant Jordi, vos proposem novetats literàries de l’editorial com “La màquina del temps” de H.G. Wells, per als amants de la ciència-ficció clàssica, “La muntanya” de Laia Assó, per als amants de la natura, la reedició que han fet amb “Insurrectes de res” de Joanjo García, entre moltes més novetats que ens proposen.\n“Contes urbans” de Mercè Ibarz. Llibres Anagrama\nUna de les novetats per aquesta primavera. Encara que ens farà esperar fins a maig, “Contes urbans”, la periodista Mercè Ibarz ens sorprendrà amb aquesta nova aventura.\nUna editorial d’on, també, recomanem tot un clàssic com és “Canto jo i balla la muntanya” d’Irene Solà o “Napalm al cor” de Pol Guasch.\nEn aquesta editorial, Marta Meneu també ens recomana “Cauterio” de Lucía Lijtmaer, que, aquest Sant Jordi, pensa comprar-se.\nLes novetats de l’editorial Tigre de Paper\nDes d’ “Un món comú” de Marina Garcés fins a “Una teoria feminista de la política. Per una política antiracista de la protecció” de Françoise Vergés. Són dos de les propostes literàries per aquest Sant Jordi.\nAltres propostes que et recomanem i que, també, acaben d’eixir del forn són “Mamut” d’Eva Baltasar o “Antifascistas” de Miquel Ramos.\nI per a elegir un bon llibre, també és important elegir la llibreria per a comprar-lo. I, des de Tresdeu, et recomanem La Rossa, La Repartidora, 80 mundos, Detroit o Fanset.\n \n"
    },
    {
        "id": 101,
        "url": "https://www.tresdeu.com/2021/04/llibre-alacant/",
        "category": "Llibres",
        "title": "Què fer a Alacant este cap de setmana? La Plaça del Llibre et porta opcions",
        "author": "Redacció",
        "date": "21 Abril 2021",
        "content": "\n\n\n\n\n\nLa Plaça del Llibre torna a Alacant amb la seua cinquena edició, aquest any coincidint amb el Dia del Llibre. Un esdeveniment que plena de cultura segura els carrers de la ciutat amb més d’una vintena d’activitats. El gran encontre de la producció editorial en valencià tindrà lloc a la plaça del Port el cap de setmana del 23 al 25 d’abril. A l’acte participen més d’una desena d’editorials amb més de mil títols en la nostra llengua a la venda. A més, per tal d’ajustar-se a la situació sociosanitària, la Plaça del Llibre compta amb una llibreria virtual.\nUn punt d’encontre per als amants de la lectura en valencià. De divendres a diumenge, els visitants de la Plaça podran adquirir nous llibres i gaudir de les activitats programades per les entitats organitzadores o per les editorials Bullent, Onada, Pruna Llibres, Tàndem, Perifèric, Edicions 96, Vincle, Lletra Impresa, Edicions del Buc, Edelvives, Andana o el Servei de Publicacions de la Universitat d’Alacant. Així, durant aquest cap de setmana la ciutat s’omplirà de presentacions literàries, trobades amb autors, animacions infantils i música.\nAquest any, per primera vegada en el festival, la interpretació en llengua de signes acompanyarà algunes de les activitats en col·laboració amb Fesord. A més, l’Associació d’Escriptors en Llengua Catalana (AELC) organitzarà el 24 d’abril una sessió de micro obert on es llegiran textos dels socis.\nEl programa d’aquesta edició compta amb més de vint activitats programades, que abasten tot tipus de gèneres i de públics. El programa també busca apropar la ciutat d’Alacant a través de la literatura a tots els públics, amb presentacions com la de Miquel Grau 53/1997 (Pruna Llibres) o la juvenil 25 de maig (Edelvives), que expliquen la història de la localitat.\nEl públic més adult també podrà gaudir d’altres presentacions com La meva cambra més estimada (Vincle). La vesprada del dissabte hi haurà programació especial per als amants de la poesia, en què es presentarà entre d’altres Nit fidel i virtuosa, de la Nobel de Literatura Louise Glück, editada en la nostra llengua per Edicions del Buc.\nLa Plaça del Llibre d’Alacant a més, destaca per la seua aposta per la literatura infantil i juvenil: més de la meitat de l’oferta tant en llibreria com en programa correspon a infantil i juvenil. En aquest sentit, la programació infantil i juvenil és ben variada. També hi ha organitzades activitats per a centres escolars en format streaming, adaptant-se a la situació sociosanitària.\nLa Universitat d’Alacant (UA), a més, presenta la Col·lecció L’Ordit, del seu Servei de Publicacions; la conferència On hi ha un còmic, demà hi haurà una lectura; les adaptacions de les vinyetes de Tirant lo Blanc, a càrrec de l’Aula del Còmic; i amb l’organització de les activitats infantils, com els jocs de fusta a l’espai Bibliocirc o el concert del diumenge amb Canta Canalla.\nEls organitzadors han explicat que les edicions de Castelló i València, celebrades la passada tardor, ja van comptar amb totes les mesures sanitàries i van suposar un èxit quant a afluència de públic.\nEl cartell farcit de llibres que ha caracteritzat els últims anys la identitat de la Plaça del Llibre enguany es renova amb l’estil de Cachetejack. Aquesta firma, conformada per la parella d’il·lustradores Nuria Bellver i Raquel Fanjul, presenta un disseny ple de color, energia i humor.\n\n \nFotografies: Plaça del Llibre\n"
    },
    {
        "id": 102,
        "url": "https://www.tresdeu.com/2020/12/impresas-preso-picassent/",
        "category": "Llibres",
        "title": "Impresas, la revista feta per dones de la presó de Picassent",
        "author": "Redacció",
        "date": "23 Desembre 2020",
        "content": "\n\n\n\n\n\nHui vos volíem parlar del projecte Impresas, uns tallers participatius per a la creació literària col·lectiva en el mòdul de dones de la presó de Picassent. Com a resultat d’aquests tallers es crea una revista impresa en paper, en la qual les dones són les creadores totals del contingut. Elles ho decideixen tot: la redacció, el nom de la publicació, el disseny de la maqueta, l’elecció dels temes i continguts.\nAra el projecte ha iniciat un micromecenatge en Verkami perquè les revistes creades per les dones internes siguen distribuïdes. Generant així un pont entre l’interior i l’exterior de presó: “És necessari fomentar que la societat siga permeable a la reinserció. Per a això, és important que la ciutadania conega qui i com són les dones internes a les presons: els seus talents, els seus anhels i els esforços que realitzen per reinserir-se. D’aquesta forma, construirem una societat que les aculla i les secunde en eixir de la presó”, explica Pilar Almenar, periodista i directora del projecte.\nA més de difondre el treball realitzat per les redactores dins de presó, la campanya de micromecenatge persegueix que la ciutadania participe d’Impresas en qualitat de mecenes: tota la recaptació obtinguda es destinarà a finançar una tercera edició d’aquest projecte social, que començarà al gener de 2021. Les dos anteriors, iniciades a l’octubre de 2018 i de 2019 respectivament, van estar organitzades per l’equip Impresas, l’Associació Adonar i l’Associació Àmbit. Van ser desenvolupades en el Centre Penitenciari de Picassent gràcies a la col·laboració de la Fundació laCaixa i el seu programa de beques Art For Change i de la Unió de Periodistes.\nPer qüestions logístiques, el primer número sols va poder ser distribuït dins de la presó de Picassent amb una tirada limitada. Per part seua, estava previst que el segon isquera al juny de 2020, però la pandèmia va retardar la seua finalització. De fet, la revista va acabar d’escriure’s durant el confinament, quan les redactores van enviar els últims articles per correu postal com a cartes manuscrites.\nLa falta de recursos no ha fet possible una nova impressió de “Expresas 1” ni una primera tirada de “Expresas 2” fins ara. Per això, totes dues publicacions s’ofereixen com recompenses en el micromecenatge, perquè finalment aquestes puguen ser distribuïdes i, al seu torn, s’aconseguisquen fons per a la següent.\nEl projecte utilitza el disseny de qualitat com a eina de de impacte social i ha establit col·laboracions amb referents de la fotografia i la il·lustració, els qui han posat el seu talent a la disposició de les redactores. Aquest és el cas de, per exemple, Cachetejack, Patricia Bolinches, Eva Máñez, Irene Bernad o Lola Barcia entre més d’una desena de professionals gràfiques/us.\n \n\n"
    },
    {
        "id": 103,
        "url": "https://www.tresdeu.com/2020/12/merce-perez-sembra-llibres/",
        "category": "Llibres",
        "title": "Entrevista amb Mercè Pérez, editora de Sembra Llibres",
        "author": "Empar Puerto",
        "date": "22 Desembre 2020",
        "content": " \nMercè Pérez (Burjassot, 1993) és editora i cooperativista de l’editorial valenciana Sembra Llibres. Celebrem amb ella els cinquanta títols que ja atresora el segell editorial que va nàixer fa només sis anys. Darrere de cada publicació de Sembra hi ha la voluntat de donar llum a noves veus que una hegemonia cultural esbiaixada ha silenciat durant anys. Arrelada al territori, l’editorial, s’hi esforça per lluitar contra el racisme, i el colonialisme. Cada llibre publicat intenta ser una llavor que deixe enrere els marcs mentals heretats i ens eixample la visió a tothom, a petits, a adolescents i a grans. Uns dels últims llibres publicats per Sembra, L’altra banda de la muntanya, n’és un exemple. Inspirades per l’autora del llibre, la nigeriana i finesa Minna Salami; al llarg de l’entrevista parlem sobre feminisme, literatura i nous relats que des dels marges batallen l’establishment cultural.\n\nSembra Llibres sou una editorial relativament jove, naixeu a 2014, i després de sis anys celebreu la publicació de cinquanta referències entre nous títols, traduccions i actualitzacions que representen una gran pluralitat de veus, de gèneres… Aquestes cinquanta llavors són la vostra carta de presentació? Compilen els valors que fan créixer Sembra Llibres?\nEn el cas de Sembra Llibres sempre hem tingut clar que els títols que publiquem són la nostra carta de presentació, parlen, moltes vegades, per ells mateixos i ens situen en el món editorial en la nostra llengua. Des de l’inici es tenia clar que s’anava a editar llibres que commogueren, llibres arrelats al territori, crítics, que feren aturar-se i pensar-se individualment i en col·lectiu. Aquesta idea s’ha mantingut al llarg dels anys i quan editem un llibre sempre intentem pensar i reflexionar en si compleixen aquests valors que ens creiem i que formen part de nosaltres.\nEn la literatura i en l’art en general, s’hauria de pensar amb el lector, amb el receptor. S’ha de fer com una mena de pacte. Com treballa i des d’on fa Sembra aquest pacte amb el públic lector? Quins criteris teniu en compte abans de publicar una obra?\nEls criteris són clars: ens han d’agradar, publiquem allò que compraríem nosaltres per llegir. I des dels valors que defensem: llengua, territori… i sense oblidar els nostres orígens, publicar llibres d’altres latituds i llengües que comparteixen aquests valors amb les seues realitats. El pacte que fem és aquest, editem allò que ens creiem i esperem poder transmetre estes ganes que posem en el que publiquem al lector; que quan veja un llibre de Sembra Llibres a un aparador puga veure la feina de formigueta que duu a terme l’equip de la cooperativa i dels col·laboradors que hi ha en cada llavor.\nSense perdre l’ànim dels cinquanta títols editats en sis anys; el món editorial al País València i, a tot l’àmbit catalanoparlant , s’ha de pensar des de la petitesa del nostre país i des d’una certa feblesa que s’ha anat arrossegant per motius històrics obvis. Quines dificultats es tenen encara a l’hora de publicar en llengua pròpia? I quin és el diàleg que es manté amb les editorials de Catalunya i les Illes?\nNosaltres sempre hem tingut clara la idea de publicar per a tot el territori, ho fem des de València, des del barri de Benimaclet, però pensem en tot el territori lingüístic. Per això mateix publiquem tant autors i autores joves i consolidades de Catalunya, del País Valencià…, mantenim contacte amb les llibreries d’arreu, amb els docents, les biblioteques… intentem ser allà on podem, les xarxes socials també ens ho faciliten.\nLes dificultats també hi són, som una editorial independent que compta amb un grup humà reduït i que intenta arribar a totes bandes i costa, però ho intentem. Veiem un problema més greu amb no tenir més mitjans de comunicació d’arreu del territori, la reciprocitat d’aquests, i que de vegades això genera encara sensació de fragmentació. Ens cal seguir enfortint els llaços entre els territoris per sentir cada dialecte com a propi, cada realitat com a pròpia.\nSembra llibres es presenta com una editorial independent. En els últims anys hem vist créixer tot un seguit d’editorials xicotetes i independents però l’ombra dels grans conglomerats i monopolis editorials és allargada. Com s’hi conviu amb aquests gegants editorials? Com es poden crear nous relats a la contra d’aquesta hegemonia cultural que estableixen les grans indústries culturals?\nNosaltres treballem en el sector del llibre perquè ens creiem que els llibres tenen la potencialitat de canviar les coses. En aquest sentit, les editorials independents tenim molt a dir i molt per fer. En el nostre cas formem part de diferents associacions d’editors que ens donem suport els uns als altres i que treballem de manera conjunta per tenir més força, unides també som més grans. Per això mateix estem a Llegir en català o a l’AEPV.\n\nFa un temps llegia un reportatge que donava veu a deu editores dones d’editorials independents de l’Estat espanyol i Amèrica Llatina. Totes coincidien que, malgrat ser cada vegada més un món de dones, els alts càrrecs continuen sent homes i que poques vegades tenen estudis literaris. Aquestes editores també denunciaven els mansplaining a què s’havien d’enfrontar de tant en tant. Dins del món editorial/cultural has viscut alguna experiència semblant?\nEn el meu cas, he de dir que dins de l’editorial mai he vist açò, som una cooperativa i ens organitzem en assemblees i prenem les decisions de manera conjunta. Tenim molt interioritzada aquesta manera de fer i és un dels nostres principals valors. Així que quan vaig començar a treballar com a treballadora ja vaig rebre aquesta manera de fer i es comptava amb totes les meues opinions, idees… quan vaig passar a formar part com a cooperativista i editora les formes van seguir sent les mateixes. Però entenc que aquesta situació és molt concreta i s’emmarca al nostre esperit concret però sé de companyes que no ho han tingut tan fàcil.\nEl que sí que m’he trobat jo és, a part del masclisme estructural que també travessa el món editorial, un fort component paternalista. Soc una dona jove, actualment tinc vint-i-set anys, i estic al capdavant d’un segell editorial, així que m’he trobat de vegades comentaris envers la meua formació o aspecte que a un home, encara que fos també jove, no s’atrevirien a fer tan explícitament.\nEl món del llibre, com el de la cultura, com tots, és patriarcal encara que siguem més dones lectores, més dones editores, més dones llibreteres… però pense que estem trencant amb tota una sèrie de maneres de treballar i de ser des de fa temps i que el camí serà llarg però ja l’hem iniciat i no crec que hi haja marxa enrere. I encara ens queda feina per fer des de l’antiracisme, l’anticolonialisme…\nSeguint el fil de l’anterior pregunta, no és casualitat que cada vegada més s’hi publiquen més títols escrits per dones. Arran d’això, he pogut percebre una certa polèmica entorn l’etiqueta de l’autoficció. En les entrevistes a escriptores sovint els pregunten quant d’elles té la protagonista de la novel·la. Aquests tipus de preguntes no contribueixen a desmerèixer la qualitat de l’obra? Creus que en la literatura escrita per homes es cau tant en aquestes apreciacions?\nEn general, encara tenim marcs mentals heretats i ens costa despellegar-nos de certes maneres de veure i llegir les obres escrites per dones. És l’autoficció un gènere exclusivament produït per dones? No. La història de la literatura, el cànon, té centenars d’obres on podem confondre l’autor home amb el protagonista de l’obra. És una etiqueta que sovint s’usa per llevar qualitat a l’obra quan l’escriu una dona? De vegades sí. A mi personalment l’autoficció m’apassiona i les darreres lectures que he fet en l’àmbit personal van per aquest camí i com que últimament trie molt més autores, per compensar els anys de formació on quasi tot el llegit eren llibres escrits per homes, són obres escrites per dones.\nPense que cada vegada hi ha més veus de dones que saben quin és el seu posicionament en el món, les opressions que les travessen, la qualitat de les seues obres i que tenen veus pròpies, amb el temps espere que certs marcs es vagen trencant i que no queden ni tan sols engrunes d’aquests pensaments heretats i que, per fi, es valoren les obres de ficció i de no ficció de les dones pel que són, per elles mateixes, pel que diuen, pel que ens mostren, pel que ens transmeten.\nÚltimament hem vist publicades novel·les (Panza de Burro, El càstig, La musa fingida…)on s’ha pervertit la llengua deixant de banda la ultracorrecció lingüística amb la voluntat de donar-li més veritat a la història. Si t’arriba una obra així com a editora què fas?\nEn el nostre cas no hem rebut cap obra d’aquest estil i, per tant, no ens hem hagut d’enfrontar a com ho treballaríem. En el cas de la nostra llengua, tan maltractada durant tants anys, està clar que ens cal encara seguir enfortint-la i això també passa per llegir amb normalitat els diferents dialectes que tenim i la manera en la que ens relacionem al carrer.\nPer últim, en l’actualitat, les xarxes són les grans generadores de contingut i, a vegades, de literatura. Des de les xarxes, l’encontre amb el lector és quasi immediat. De fet, molts llibres físics han nascut a la xarxa i posteriorment s’han editat. Quines tendències editorials creus que predominaran en el futur més pròxim?\nSobre el futur sempre em costa parlar perquè el dia a dia ens absorbeix massa. El que crec és que cada vegada es busquen més novel·les curtes, que el relat és tendència, ja que la gent pot compaginar estes lectures amb altres coses. Pense també que cal seguir obrint portes a les veus més joves, saber què necessiten, què els preocupa. Els feminismes, els moviments LGTBI, els moviments antiracistes i decolonials han vingut per quedar-se. Així com la responsabilitat individual i col·lectiva envers l’emergència climàtica i estic segura que tant la literatura com la no ficció seguiran abordant aquestes noves mirades, aquestes noves escletxes per endinsar-nos a l’altre i a nosaltres mateixa.\n\n"
    },
    {
        "id": 104,
        "url": "https://www.tresdeu.com/2020/10/panza-de-burro-adol/",
        "category": "Llibres",
        "title": "Panza de burro i el pes de l’adolescència",
        "author": "Empar Puerto",
        "date": "14 Octubre 2020",
        "content": "Llegir Panza de Burro és com veure la foto que resumeix l’estiu en què acabes l’escola sent una xiqueta i la comences sent adolescent. La primera novel·la de la joveníssima Andrea Abreu descriu d’una forma instintiva i descarnada eixe salt condensat en un estiu. Les protagonistes de Panza de Burro (Barrett, 2020) són dos xiquetes que viuen a un barri del nord de Tenerife, lloc d’on és i ha crescut l’escriptora i, amb gran habilitat, Abreu t’escup en aquell barri perquè et conta la història, et parla (i escriu) en canari. El pes de l’oralitat li dona veritat al relat, t’apropa a totes les cases i als seus habitants, se’t fa feixuga la panza de burro, aquella capa pesada de núvols que no deixa passar ni un raig de sol i també sents més a prop la silenciosa amenaça del vulcán que narrat per la protagonista li aporta una sensualitat que habitarà en cada racó de la novel·la.\n\nEl pes de la narració recau en la complexa relació d’amistat que té la protagonista amb Isora, una altra xiqueta del barri que creix sense mare a qui la protagonista idealitza constantment. Però els matisos que es desprenen dels diàlegs entre elles, dels personatges del barri o inclús del posat mandrós i primitiu dels gossos i gats que habiten aquell trosset d’illa conformen un retrat de les Canàries de principis del 2000 on el boom de la construcció i del turisme contrasta amb aquelles vides que transiten els habitants del nord de Tenerife.\nAbreu et mostra sense fer cap concessió tot el que sent la protagonista, la xiqueta que descobreix un poquet de vida a través d’Isora. En canvi Isora, tot i que també necessita la protagonista, shit, així és com l’anomena, és llança a l’adolescència abruptament. Se’ns mostra quina és la cultura sexo afectiva d’aquelles xiquetes que apunten en La liBrEeeta De LasSs KaNcIoONes les lletres d’Aventura, la famosa banda domenicana liderada per Romeo Santos; i alhora juguen a les barbis com si aquestes foren les protagonistes de les cançons; projecten en les barbis allò que volen descobrir en elles. La relació es complexa perquè pateixen, la protagonista només té ulls per a Isora i no entén perquè en un futur li han d’agradar els xics si ella ara els odia, excepte Juanita Banana. Un xiquet que juga amb elles a les nines i que per això és fortament castigat pel seu iaio. L’escriptora posa de relleu les càndides relacions d’amistat entre xiquetes i assenyala les desigualtats i els privilegis en les relacions.\nTambé els privilegis van més enllà. Mentre els xiquets del barri es crien amb les iaies, els pares treballen explotats en la construsión i en el turisme perquè els guiris jediondos puguen gaudir de les vacances. I de la criança amb les iaies veiem aquella cultura repressiva de què han sigut elles també víctimes. Per exemple, se subratlla la cultura de la gordofòbia a través del personatge d’Isora i la seua iaia que volia mantenir-la a règim.\n“Como un gato. Isora vomitaba como un gato. Jucucujucujucu…se alongó sobre lo blanco del váter, estiró el dedo índice y el medio y se los metió dentro de la boca… en mi cabecita imaginé su cadenita de la Virgen de Candelaria colgando de su cuello, colgando sobre el agua que después arrastraría todo lo que había arrojado”.\nLa forma de narrar d’Andrea Abreu condensa potència i agilitat, sense maquillatges. Un estil pur com el pensament d’una xiqueta i ajudat per l’oralitat que li dona força al llenguatge endinsa el lector en la història, perfectament ho saps tot de les xiquetes, sabries triar per elles en un restaurant allò que volen per menjar o escollir el seu nickname del mésinye que segurament combinaria lletres en majúscula i minúscula, algunes vocals i unes quantes @@@.\nAndrea Abreu amb aquella veu melosa, quasi tropical, apel·la el lector en les referències a la cultura popular de l’Espanya dels 2000 i a aquella cultura kinki, que sense cap vergonya de classe, abanderen les xiquetes. Panza de Burro és un retrat cru d’una època i d’una etapa vital. Et sacseja i et mostra els límits que aviat explotaran: com el volcà que regna a l’illa. Com l’imminent pes de l’adolescència.\nFoto: Twitter @AndreaAbreuL\n"
    },
    {
        "id": 105,
        "url": "https://www.tresdeu.com/2020/06/paraula-muntanya-ball/",
        "category": "Llibres",
        "title": "Quan la paraula i la muntanya es concedeixen un ball",
        "author": "Empar Puerto",
        "date": "25 Juny 2020",
        "content": "\nCanto jo i la muntanya balla (Anagrama, 2019) de l’escriptora osonenca Irene Solà, se’ns mostra com una gran obra pictòrica on totes les veus humanes i no humanes que hi apareixen prenen la paraula a un mateix nivell. La jove escriptora que ja compta amb un gran reconeixement de la crítica, convida al lector a capbussar-se en un joc narratiu, un trencaclosques que s’anirà completant al llarg de la història.\nLes muntanyes del Prepirineu català, a la Vall de Camprodon, són les que emparen i, d’on alhora, broten tota la polifonia de veus que hi interactuen: des dels llamps personificats que amb els seus ventres negres i dolorosos maten en Domènec, el pagès poeta de Matavaques; fins en Jaume, l’home- os i fill de gegants que volia caçar un cabirol i acaba matant l’Hilari, el fill d’en Domènec. Veiem, de cop i volta, la radicalitat de la muntanya obrint-se camí, sense cap moralitat. Un llamp deixa sec el pare i un tret d’un home- os deixa mort el fill. Però aquesta força de la muntanya s’aconsegueix per la força de la paraula, pel gran poder evocador de les paraules que es converteixen en imatges, ràpides, succeint-se unes darrere de les altres. El lector es converteix en el confident del núvols mentre es preparen per l’homicidi, escolta les trompetes de la mort com eloqüents, expliquen l’imparable cicle de la vida o s’imagina mentre escolta el cabirol com corre que correràs s’escapa d’aquell home- os que per equivocació mata l’Hilari, un amic seu.\nA canto jo i la muntanya balla és fa ús de la prosa però també de la poesia o de dibuixos, tots els codis barrejats doten de més riquesa la coralitat de veus. Podria semblar ingènua aquesta personificació dels elements naturals però el missatge és clar: cal canviar el punt de vista si no sempre s’expliquen les mateixes històries des d’una mateixa perspectiva. I així ho fa, Irene Solà, en el capítol de les dones d’aigua, éssers mitològics molt presents en les llegendes de la zona del Pirineu. L’escriptora a través de les dones d’aigua aprofita per denunciar la cacera de bruixes que va haver al nord de Catalunya, dona veu a aquestes dones transgressores que foren condemnades a mort per crims de bruixeria. Reflexiona així, al voltant de la figura de la bruixa que representa una construcció en la mirada d’altri quan es projecten les pors o les angoixes per explicar les desgràcies quotidianes. Però ja hem vist que les desgràcies formen part del viure i la muntanya no sap distingir entre allò bo i allò dolent.\nAmb tot, també cal dir que en aquest collage narratiu també s’hi pinten els temes més universals de la literatura. Una història familiar, la dels Matavaques i una història d’amor, la de la Mia, filla d’en Domènec i la morta Sió i germana de l’Hilari, acabaran de configurar aquesta història. Un relat que podria ser el de moltes de les famílies d’aquella zona fronterera on encara el pes de la guerra civil s’hi pot ensumar per la metralla i les granades enterrades.\nCanto jo i la muntanya balla, no hauria de ser llegit com un drama rural modernista, la muntanya no té un poder de verticalitat o d’aprenentatge en el camí vital dels protagonistes, com sí que ho tenia en la Mila, protagonista de Solitud de la Víctor Català. Canto jo i la muntanya balla se’ns ofereix com un joc on tot és possible i la lleugeresa pesa més que la transcendentalitat.\n"
    },
    {
        "id": 106,
        "url": "https://www.tresdeu.com/2020/04/listas-guapas-limpias/",
        "category": "Llibres",
        "title": "Listas, guapas, limpias. Frustracions millennials i consciència de classe",
        "author": "Empar Puerto",
        "date": "28 Abril 2020",
        "content": "\nAquestes setmanes de quarantena companyes i amigues de Tresdeu han decidit publicar al nostre web una sèrie de ressenyes de llibres que s’estan llegint i així compartir amb totes i tots vosaltres les reflexions i sensacions que els han produït. Esperem que vos agraden tant com a nosaltres i vos ajuden a escollir la pròxima lectura. Engega la iniciativa la periodista i docent de Bocairent Empar Puerto amb Listas, guapas, limpias (Caballo de Troya, 2019).\nFrustracions millennials i consciència de classe per Empar Puerto\nEl llibre d’Anna Pacheco ha sigut com tornar a reviure els primers anys de la vintena però amb l’assossec que et dona el pas del temps. Tan de bo, pense ara, haver llegit aquesta novel·la autoficcionada deu anys enrere, m’hauria fet entendre moltes de les frustracions que llavors no comprenia ni que tampoc entén la protagonista de la novel·la.\nEn Listas, guapas, limpias, la protagonista viu un moment de canvi- l’entrada a la Facultat de Dret- i tot el que això comporta. En un estil molt íntim tot i que la seua veu podria podria ser la de qualsevol xiqueta crescuda sota el “milagro Aznar” ens narra com tot el seu imaginari construït fins llavors s’esmicola. La protagonista, X, que mai revela el seu nom, tampoc en fa falta, prové de qualsevol barri perifèric de Barcelona. D’ascendència andalusa, el màxim orgull de la seua família és que ella siga la primera en tindre uns estudis universitaris d’un cert prestigi social. Però mentre arriba tot açò, veiem com la protagonista creix llegint llibres de literatura infantil i juvenil que sa mare li compra del Carrefour i, alhora, tot el seu voltant exerceix molt bé el paper d’aquella classe mitjana aspiracional pròpia de l’Espanya dels dos mil.\nPerò tot açò es fa miquetes l’estiu de primer de carrera. Ara, quedar amb la seua amiga de tota la vida del barri que treballa al Depiline ja no li ve tan de gust i, a més a més, deixa al seu nòvio del barri perquè creu que el temps amb ell està esgotat. Copsem amb la lectura, que per la protagonista no és gens fàcil assumir aquesta nova realitat. Perquè tot allò que l’allunya dels vells ancoratges tampoc la satisfà, és més, no es creu prou sofisticada i la nova realitat la porta a un atzucac ja que en un primer moment no sap com gestionar la vergonya de classe.\nAquest viatge de presa de consciència de classe que il·lustra el llibre s’albira en el passatge de la festa que suposarà un no retorn de la protagonista. Convidada per una companya de la universitat, la protagonista ens avisa que aquesta nova amiga no ocupa el mateix espai i diu que la seva presència és molt diferent a la seua que és com si-ella-pesara-més…Aquesta companya de la festa és filla i néta de la burgesia barcelonina de signe catalanista que viu en pisos de sostres alts i en vistes als jardins d’interior d’illa propis de l’Eixample. En aquesta festa, la X, es troba totalment desubicada, ella esperava una festa amb alcohol i música forta, com-son-les-festes, no una festa on tothom parla de pel·lícules coreanes, plànols seqüència i poetesses maleïdes. D’allà vol desaparèixer, tant és així, que quan s’acaba la música i li demanen una cançó farà tot el possible per sortir corrents d’allà quan l’única alternativa musical que li passa pel cap és alguna cançó d’un vell triunfito. Aquesta experiència l’esgota, els seus referents culturals es desplomen i ella es veu perduda en nou món que no entén i que ni comparteix el codi ni el capital cultural.\nAquesta vergonya de classe mal gestionada fa que li faça retrets als pares, als amics i el seu vell nòvio que ara ha de competir amb un burgès benestant que estudia Humanitats i de qui la protagonista finalment deduirà que viu en una bombolla molt xicoteta i allunyada de la realitat. Ací és on està una de les gran revelacions de la novel·la, la presa de consciència de classe de la protagonista que compren que tot i els seus esforços per assimilar-se a aquest gruix social pot ser ella mai tindrà aquella presència característica de l’habitus de la classe alta.\nAmb ressons de la Barcelona de Juan Marsé, Anna Pacheco en Listas, guapas, limpias reivindica i dignifica tota una generació desclassada i ens diu que està bé no avergonyir-se de la nostra procedència.\n﻿\n"
    },
    {
        "id": 107,
        "url": "https://www.tresdeu.com/2024/01/cap-setmana-musical/",
        "category": "Llista",
        "title": "10 novetats valencianes per a encarar el cap de setmana",
        "author": "Redacció",
        "date": "26 Gener 2024",
        "content": "Comencem un nou cap de setmana i no hi ha millor manera de fer-lo que fent un repàs a algunes de les cançons que s’acaben de publicar. Amb tota mena d’estils musicals donem pas a l’últim cap de gener. No vos deixeu cap tema sense escoltar!\nLa meua pau de Lespurna i Monty Peiró\nLespurna publica aquesta nova cançó on parla de l’amor propi i de com deixar anar les relacions tòxiques. Aquest grup de rock reivindicatiu torna amb aquest senzill que recomanem escoltar.\n\nArrimaeta de Tacho\nTacho, per altra banda, ha publicat dos senzills compilats en Arrimaeta, que combina els ritmes de la bachata amb la cançó folklòrica valenciana.\n\nTattoo d’Oceäns\nLa música urbana troba el seu representant a Oceäns. El grup de Xeraco, la Safor ha publicat el seu nou tema Tattoo, una cançó que segurament et farà ballar.\n\nHoróscopo de Nita Bonet\nHoróscopo és la nova cançó de Nita Bonet, que arriba amb aquest nou tema tan rítmic que parla sobre la influència de l’astrologia en les nostres vides.\n\nCómo llegar a fin de mes de Mueveloreina\nEl grup conformat per Karma Cereza i Joaco J. Fox torna amb la seua particular estètica kitsch. Aquest nou tema Como llegar a fin de mes és, com el grup ens té acostumats, una crítica forta a la societat que ens envolta.\n\naquí x allá de Ly Raine\nLy Raine també ens presenta el seu nou senzill x aquí x allá. Amb la seua característica mescla de ritmes i estils, va confirmar la publicació d’un EP amb sis cançons que no dubtarem a escoltar!\n\nTodo arde de Naen i Carles Giuliani\nNaen presenta Todo arde, una nova cançó que, com ja és habitual en l’artista, unifica base de reggaeton amb ritmes urbans.\n\nMI VESPINO de Punk Sailor i Funkiwis\nPunk Sailor s’alia en aquest nou tema amb Funkiwis. MI VESPINO agarra de referència la coneguda cançó Todo de ti, de Rauw Alejandro i la reinventa donant-li el seu toque personal.\n\nLa Partida de Sociología Animal i El Tio La Careta\nSociología Animal ha presentat el seu nou EP amb un total de sis cançons amb col·laboracions molt especials de les quals recomanem aquesta La Partida amb El Tio La Careta!\n\nTodo Acaba de Novus i La Niña Paracaídas\nTodo Acaba és el nou tema de Novus, que ha publicat fent equip amb La Niña Paracaídas. La cançó, de la mateixa forma que el grup, rep inspiració dels anys 90 i de la seua música tan característica.\n\n"
    },
    {
        "id": 108,
        "url": "https://www.tresdeu.com/2023/08/rutes-senderisme-cales/",
        "category": "Llista",
        "title": "10 rutes de senderisme per les cales del País Valencià",
        "author": "Carles Juan Carbonell",
        "date": "16 Agost 2023",
        "content": "Durant l’estiu, amb l’arribada de la calor, moltes persones opten per deixar de costat el senderisme i la muntanya per a triar opcions com a rius, piscines i platges, amb l’objectiu de gaudir d’un bon capbussó i combatre les altes temperatures. Des de Tresdeu volem unir les dues, i per això et proposem 10 rutes de senderisme per les cales del País Valencià.\nAquells entusiastes del senderisme compten amb la possibilitat d’emprendre trajectes que transiten al costat de rius o a través de cales, com és el cas, per a gaudir d’itineraris en els quals puguen donar-se un refrescant bany mentre aprecien la naturalesa del nostre territori.\n1. La Ruta roja del Parc Natural de la Serra d’Irta\nEl Parc Natural de la Serra d’Irta, situat a la província de Castelló, compta amb una sèrie de rutes que com la Ruta roja, un itinerari senzill que segueix part de la costa, dissenyat per a ser agradable i adequat per a famílies amb xiquets, i que es caracteritza per la seua profusió de cales.\nEl punt de partida és Cala Blanca, en Alcossebre, passant pel Faro d’Irta i les seues cales adjacents, la platja Galarza i la Cala Mundina, per a després continuar per diverses cales amagades i la platja del Serradal, que posseeix una característica superfície de pedres blanques. A més, inclou una visita a la Cala Cubanita i la Cala Argilaga, fins a acabar en la Font de la Parra.\nEl trajecte té una longitud total de 9 quilòmetres, incloent-hi l’anada i tornada.\n2. La Vía Verde del Mar\nLa Vía Verde de Benicàssim i Orpesa, a Castelló, també coneguda com a Vía Verde del Mar, constitueix un recorregut de nivell de dificultat baix, ideal per a gaudir en família, fins i tot amb xiquets xicotets. A més, aquesta ruta pot ser completada íntegrament amb bicicleta.\nEl punt de partida oficial de la Vía Verde del Mar és el quilòmetre 0, situat a Benicàssim, concretament en l’àrea de descans al costat de l’antic baixador de las Villas. A més, és possible començar la ruta des d’Orpesa. En aquest cas, l’accés a l’inici es troba en el punt mitjà del passeig marítim que voreja la Platja de la Petxina.\nEncara que la distància de la ruta ronda els 11 quilòmetres, pots optar per realitzar una xicoteta variant que aconsegueix aproximadament els 13 quilòmetres en total, amb uns 6 quilòmetres d’anada i altres 6 de tornada, en un temps estimat de 3 hores. Aquest canvi té l’objectiu d’explorar algunes cales, com la Cala del Retor, Cala Orpesa la Vella o el conjunt de Cales de la Renegà, totes elles situades dins del terme municipal d’Orpesa.\n3. Ruta a la Cala d’Aigua Dolç\nPer a accedir a aquesta cala, has de caminar des de la Cala de Les Arenetes, també coneguda com a Cala Les Rotes. La sendera ascendeix des del restaurant Ca Nano, un lloc gastronòmic situat en la part final de Les Rotes, prop de l’extrem de la carretera del Barranc del Monyo en el número 148 (prop del xalet d’Aigua Blava).\nSi consideres arribar en vehicle fins a la cala, és important tindre en compte que el camí està tancat al trànsit i està senyalitzat com a carrer sense eixida i només per a residents. En el seu lloc, es recomana estacionar en la zona molt abans i seguir a peu. Continua caminant i ascendint fins que trobes unes escales que condueixen a la cala en l’extrem del camí.\nAquesta Cala és naturista, és a dir, està permés banyar-se nu.\n4. Ruta per les rutes entre la punta del Mascarat i el Morro de Toix\nAquest itinerari recorre les següents cales: Cala del Corb, Cala Barra Grande, Cala Mascarat i una xicoteta cala en el costat sud de la Punta Mascarat (Cala Panorama). També inclou una visita a la Punta Mascarat, des d’on es poden gaudir de vistes excepcionals de l’entorn.\nCala del Corb: És una platja de cudols amb una afluència de persones relativament baixa, encara que està guanyant popularitat. L’accés a aquesta cala pot ser complicat a causa dels forts pendents en alguns punts. Per a arribar, es descendeix per una sendera entre pins amb pendent pronunciada, per la qual cosa és recomanable portar calçat adequat. Es troba al peu del Morro de Toix, en el límit municipal d’Altea.\nCala Barra Grande: Aquesta platja de cudols té pedres de diverses grandàries, la qual cosa limita aproximadament a 1/3 de la seua extensió per a posar la tovallola. No és especialment còmoda per a passar molt de temps, però val la pena baixar i donar-se un bany per a conéixer-la. El descens és més senzill des de la Cala del Corb, i hi ha una cadena que ajuda en la baixada i pujada.\nCala Mascarat: És una platja de cudols de grandària més reduïda que les altres dues, però d’accés més fàcil. Encara que no és molt ampla, és la més extensa en longitud.\nCala Panorama: A la dreta del descens cap a Cala Barra Grande, hi ha un accés amb cordes subjectes als arbres (com a baranes improvisades) que permeten baixar a una xicoteta cala. Ací es pot practicar el busseig i nadar de manera còmoda, ja que les aigües estan tranquil·les en aquesta zona protegida. Aquesta cala és un lloc popular per al fondeig de vaixells a causa de la seua tranquil·litat.\nLa ruta és de 4 km i d’aproximadament 2 hores.\n5. Ruta de les senderes ecològiques de Calp i Benissa\nAquesta ruta és una senda que es pot dividir en trams, i és un recorregut molt ben mantingut i fàcil de fer, fins i tot amb xiquets. S’estén des de Calp fins a Benissa, o viceversa, encara que generalment la gent comença en el límit de Calp amb Benissa, en el Club Nàutic Les Bassetes i el Restaurant Coral Beach Les Basetes, i arriba fins a la Cala Pinets a Benissa. Això permet cobrir dos dels tres trams de la ruta en una sola caminada.\nLa sendera està equipada amb nombrosos punts d’accés, àrees amb ombra (algunes d’elles amb taules) i bancs per a descansar. A més, connecta amb diverses cales al llarg del camí. És important esmentar que els accessos no estan adaptats per a persones amb mobilitat reduïda i que la sendera, a causa dels escalons, tampoc és accessible per a ells.\nPer a aquells interessats a realitzar una caminada més extensa i contínua per a explorar més cales, és possible prolongar aquesta ruta des d’una etapa anterior, a Calp. D’aquesta manera, podran visitar cales addicionals com El Mallorquí o la Calalga abans d’arribar al tram que s’esmentava prèviament, que s’estén fins a la Cala Pinets a Benissa.\nSón 11 km, anada i tornada i 3 hores.\n6. Ruta fins Cala del Penyal\nA la Cala del Penyal es pot accedir a través d’una sendera xicoteta situada en la cara nord del Penyal d’Ifach, encara que és important tindre en compte que el camí no està marcat clarament. És rellevant destacar que en un punt del recorregut serà necessari realitzar un descens acurat per a arribar a aquest racó costaner i rocós.\nL’accés a peu a la cala s’inicia des de les coordenades geogràfiques 38°38’23.8″N 0°04’26.7″E, o en format decimal 38.639931, 0.074074. No obstant això, és important destacar que des d’aquestes coordenades no hi ha disponibilitat d’estacionament per a vehicles (de fet, hi ha zones on l’estacionament està prohibit). Per tant, es recomana començar la ruta des de llocs com l’àrea assenyalada en Google Maps com a “Pàrquing Gratuït” (a l’estiu, Calpe sol tindre moltes àrees d’estacionament amb tarifa de zona blava, per la qual cosa és aconsellable aparcar en llocs com l’esmentat si es desitja evitar pagar per l’estacionament).\nSón quasi 3 km i 20-30 minuts.\n7. Ruta dels Penya-segats\nLa Ruta dels Penya-Segats (SL-CV 50), també coneguda com la Ruta dels Penya-segats del Poble Nou de Benitatxell, és un recorregut que transcorre pels penya-segats marins del Puig de Llorença.\nLa caminada comença prop de l’aparcament de la Cala del Moraig (situat en les coordenades 38°42’43.9″N 0°10’02.9″E o 38.712193, 0.167484). Des d’allí, es dirigeix primer cap al Mirador dels Testos. No obstant això, es recomana encaridament no descendir a la Cala dels Testos a causa de la seua perillositat, especialment preferible accedir a ella des de la mar.\nDesprés, la ruta continua cap a la Cala del Moraig, però abans de visitar-la, se segueix una xicoteta senda o ruta de la Falla del Moraig per a observar una interessant formació geològica. Després, es torna sobre els passos per a caminar per la Cala del Moraig i la pròxima Cova dels Arcs.\nA continuació, la sendera puja de nou cap al punt de partida, recorrent uns 100 metres per la carretera de pujada. Després, es pren una sendera senyalitzada a l’esquerra. Durant aquest tram, es camina prop dels penya-segats i es visiten coves al llarg de la sendera. Finalment, s’arriba a la Cala Llebeig, on es pot optar per tornar al punt de partida o continuar cap al Portet de Moraira, o fins i tot realitzar el barranc de la Vídua.\nRuta fàcil de menys de 8 km i 3-4 hores.\n8. Ruta per les cales de Xàbia\nVisita diverses cales de Xàbia, com Cala Blanca, Cala del Francés, Cala Sardinera, Platja del Portitxol o Platja de Pedra del Portitxol, i Cala Barraca, on podràs gaudir d’una caminada que combina senderes de muntanya i penya-segats per a explorar algunes de les cales més pintoresques del municipi de Xàbia, a més de donar-te l’oportunitat de prendre un bany refrescant.\nLa ruta s’inicia en la glorieta Guillermo Pons, situada just al costat de Cala Blanca. No obstant això, és essencial tindre molta cura durant aquesta caminada, ja que no és recomanable per a realitzar-la amb xiquets ni tampoc amb gossos. Les sendes de muntanya i els penya-segats poden presentar desafiaments en termes de seguretat, per la qual cosa és important estar preparat, portar calçat adequat i seguir totes les indicacions de seguretat.\nSón 9 km i en un temps de 3 hores.\n9. Ruta a Cala Les Pesqueres\nL’única manera d’accedir a Cala Les Pesqueres per terra és des del mirador d’Ambolo. El mirador està localitzat en un carrer sense eixida amb molt poc espai per a aparcar, així que és important no obstruir la circulació i respectar l’espai dels residents, especialment l’últim xalet, conegut com a Torre Ambolo.\nDes del mirador, la senda comença prop de les coordenades 38°43’47.6″N 0°12’56.5″E (38.729887, 0.215706 en coordenades decimals). Ací trobaràs un banc amb vista a un barranc i a la mar. Just a la seua esquerra, veuràs l’accés a un empinat camí d’escales amb una barana de fusta.\nAbans d’arribar a la cala, hi ha un tram on hauràs de descendir amb precaució. Una vegada en la cala, mantingues l’atenció en les roques per a evitar ensopegades o caigudes. Ara podràs gaudir de les aigües cristal·lines de la cala, nadar o fer tub respirador en el seu fons, sempre amb responsabilitat.\nÉs important esmentar que mai s’ha d’intentar nadar des d’aquesta cala fins a la pròxima Cova del Llop Marí, que està a uns minuts de nade. Pot ser molt perillós.\nSón 1,2 km i 15 minuts.\n1o. Ruta pel Cap Prim i Cala Sardinera\nAquesta és curta, fàcil i una opció perfecta per a gaudir amb xiquets. Per a arribar al punt d’inici de la ruta, dirigeix-te a la Creu del Portixol, situada just en la corba de la carretera de Portixol.\nAcí es troba el Mirador de la Creu del Portitxol, un lloc amb una vista espectacular que et prepararà per a la caminada. Des d’aquest punt, veuràs els cartells de dues senderes locals: l’SL-CV97, que condueix a la Cala Barraca, i l’SL-CV98, que és el que has de seguir ja que et portarà al Cap Prim i a la bella Cala Sardinera.\nLa sendera transcorre a través d’escalons i xicotetes zones de pins. Al llarg del recorregut, et trobaràs amb diverses senderes que podrien semblar confusos, però és recomanable ignorar-los i seguir les marques verd-i-blanques que indiquen el camí. En avançar, arribaràs a un encreuament on veuràs a l’esquerra la Cala Sardinera.\nPer a descendir cap a aquesta platja verge, és necessari fer-ho amb precaució, ja que la sendera descendeix i no hi ha suports sòlids. A més, el descens és per roques, la qual cosa podria tornar-se esvarós. Ací és on l’ús de sabatilles esportives i realitzar la caminada durant l’estiu, quan la sendera està seca, és crucial.\nA mesura que descendeixes, podràs gaudir de la vegetació i les vistes impressionants que ofereix la Cala i els seus voltants. En uns certs trams del camí, caminaràs al costat del penya-segat, fins que la senda es tanca amb una tanca de fusta, des d’on podràs veure l’Illa del Portitxol i el Cap Negre.\nUna mica més endavant, dins de la mar, podràs albirar unes roques que emergeixen de l’aigua, conegudes com Els Pallers. Després, arribaràs a un pal que indica que has aconseguit la zona més alta del Cap Prim (59 metres).\nDes d’aquest punt, no és recomanable seguir avant, ja que podria ser perillós. En el seu lloc, dona la volta i torna pel mateix camí que has recorregut.\nTé 3 km en total, anada i tornada, i normalment es completa en 2 hores i 30 minuts.\nRecorda gaudir al màxim d’aquestes rutes per a fer senderisme, però també de cuidar la naturalesa pel camí.\n"
    },
    {
        "id": 109,
        "url": "https://www.tresdeu.com/2021/05/nous-podcasts-valencia/",
        "category": "Llista",
        "title": "Podcasts en valencià que has de conéixer",
        "author": "Cèlia Cerezo",
        "date": "02 Juny 2021",
        "content": "Internet ho està revolucionant tot. I quan es diu tot, no només parlem de la imatge i el vídeo, sinó del so, de la ràdio. Fa pocs anys va nàixer el fenomen podcasting, una paraula anglesa composta per “iPod” i “Broadcasting”, que significa “emissions”, encunyada el 2004 per un periodista britànic, Ben Hammersley. La ràdio ja no és unidireccional, fugaç i limitadament participativa. Ara, amb les diferents plataformes podcast podem escoltar la ràdio a la carta, no només aquells continguts volcats de la ràdio analògica, sinó peces creades específicament per a la web. Les podem compartir, comentar, valorar i reescoltar.\nDavant d’este fenomen que ja compta amb vora 60 milions d’escoltes totals mensuals a Espanya segons dades d’Ivoox, la Revista Tresdeu, junt amb la complicitat de 5 podcasters valencians, vam organitzar el proppassat 19 de novembre les primeres jornades de Podcasting: nous formats per una nova ràdio. Però quins exemples de podcasts en valencià podem seguir? Humor, política, sexe, cinema, ací tenim podcasts sobre tot tipus de tema i per a tothom. Alguns d’ells provénen de la ràdio municipal analògica, d’altres de ràdios universitàries i, fins i tot, d’ex treballadors de l’extinta RTVV. Pren nota:\n1. Kalebarraka\n\nEls de Kalebarraka són els reis de les xarxes socials, tots uns influencers que compten amb més de vint-i-cinc mil m’agrada a Facebook. Cada setmana, des de Ràdio Godella, el programa liderat per Pau Pikonenko ens porta l’humor més crític i sense filtres del País Valencià, amb entrevistes, música i col·laboradors fixes.\n\n2. Colp a Colp\n\nLa pilota valenciana és l’esport autòcton per excel·lència. Tenim tot un star system de pilotaris: Genovés, Genovés II, Anabel, Amparo, Puchol II, Moltó i un seguit de jugadores més. En l’article “Com informar-se sobre pilota valenciana?” ja es van dir els mitjans que n’informen sobre el món pilotari. Un d’ells és el programa Colp a Colp, un format setmanal emés a Ràdio Godella, fruit de la col·laboració entre Pilotaveu i la mateixa ràdio local. La seua emissió va finalitzar al 2017, però els programes continuen disponibles -la màgia del podcast-.\n\n3. Comprimits efervescents\n\nComprimits efervescents, “històries que es dissolen en 2 minuts”, és un projecte de l’ex-treballador de Canal 9, Joan Espinosa. El presentador de La Pobla de Vallbona (Camp de Túria) posa la batuta i veu a este podcast, que va estar publicant de manera diària entre el setembre de 2016 i el juny de 2017. El seu programa tracta de contar, de manera molt professional, microhistòries a manera d’efemèride. Espinosa rememora efemèrides com l’autèntic esdeveniment social que fóu la primera emissió radiofònica de l’Estat: un 14 de novembre de 1924, a Ràdio Barcelona i amb veu de dona.\n﻿﻿\n4. La Represa\nDebat i reflexió, La Represa és “un programa de trellat” de periodicitat setmanal, produït també a Ràdio Godella. Cada programa rep la visita d’una personalitat valenciana a la qual se li entrevista en profunditat. Pel programa han passat el Grup Carraixet, Josep Nadal, l’actor de doblatge Francesc Fenollosa o Pere Fuset entre molts altres.\n﻿﻿\n5. Coctelera 3.0\n\nUn magazine cultural i d’entreteniment emés a la Llosa FM, ràdio local de la Llosa de Ranes (La Costera) amb un bon grapat de joves al capdavant de la producció. “Cinema, sèries, social media, humor, reportatges, música, tradició…” és el contingut que sacsegen a la Coctelera 3.0, que va estar publicat cada dissabte des de febrer fins a desembre de 2016.\n\n6. Massa pa la Carabassa\nEls joves alacantins que fan possible Massa pa la Carabassa són ben coneguts en el món podcaster en valencià. Des de la ràdio de l’Escola Politècnica Superior de la Universitat d’Alacant, un grapat dels seus estudiants fan humor i entreteniment. Amb mitja hora de duració tenen temps de contar les notícies més surrealistes d’arreu del món, portar convidats i fer-los quizs o colar una cançó a petició dels seguidors. Massa pa la Carabassa va tenir una periodicitat setmanal de 2016 fins a finals de 2017.\n\n7. Luxúria\nUn programa nascut també entre els estudis de la ràdio universitària, Ràdio Universitat de València. Mireia Mollar, Senia Mulayali, Vicent Ferrer, Cèsar Porta són els quatre joves valencians i valencianes encarregades de fer el podcast sobre erotisme on pots trobar “des d’un poema amb què dir-li a eixa persona el que tant t’agradaria fer amb ella, fins a entrar en un debat sobre alguna cosa que ni coneixies”. Sexe sense tabús, Luxúria va posar en marxa també la campanya #ferunavalenciana. El programa va deixar de publicar-se al 2015 amb una última intervenció de la periodista Amalià Garrigós que animava a la ràdio pública valenciana al fet que comptara amb aquest podcast.\n\n8. Els Viatges de Carlos Carlos\n\nEls viatges de Carlos Carlos són l’espai per a la crònica cultural del presentador de la Llosa FM, Carlos Ripolles. Un podcast on les converses amb els protagonistes de l’actualitat, els festivals i la música tenen un lloc privilegiat. Aquest es va deixar d’emetre a a finals del 2019.\n\n9. Cinestèsia\nEl cinema analitzat des del punt de vista, o d’oïda, de la ràdio. Els joves Pablo Plaza i Lluís s’encarreguen de parlar i contextualitzar sobre cinema i sèries durant una hora. Cinestèsia nasqué el 2009 i s’emet a les deferents ràdios de la Xarxa d’Emissores Municipals Valencianes.\n\n10. El Mural, d’Escola Valenciana\n\nUn podcast fet amb la diligència i la cura de professionals de l’extinta Ràdio 9. Presentat i editat per Amàlia Garrigós, produït per Escola Valenciana i amb els comandaments tècnics de Pepe Moreno, El Mural s’ha fet durant dos anys, fins a 2016, amb una periodicitat mensual. Pilota valenciana, llibres, ràdio, música, escola, llengua, mitjans… res s’ha escapat de l’atenció periodística d’Amàlia i un bon grapat de col·laboradors: Pau Vendrell, Xelo Ribera, Esther Altabella, Jordi Cabezas o Cristina Mollà. Amb l’esperit d’Estellés, tot un mural de temes en un ecosistema comunicatiu orfe de mitjans públics.\n\n11.Hi ha drag més enllà de RuPaul\nUn podcast en valencià sobre les drags valencianes. En la seua biografia podem llegir “Busque les millors transformistes de la Comunitat Valencia. Vens amb mi a descobrir-les?“. Una de les primeres entrevistades és Choriza May, que molts la coneixereu per les seues aparicions en programes d’À Punt com La Qüestió o Podríem Fer-ho Millor.\n\n12.Això no és veritat\nSeguim amb “Això no és veritat” un podcast sobre política, mems i molt de Twitter, en la seua biografia ens ho confirmen: “El més granat de la comunitat tuitaire valenciana es reuneix periòdicament per desbarrar de tot i de res en aquest podcast“.\n\n13.Ràdio Hadouken\nI relacionat amb una de les protagonistes del podcast anterior tenim “Ràdio Hadouken” un podcast en valencià especialitzat en música de videojocs. Si eres un amant de les bandes sonores, la història i la música que apareix en els teus videojocs preferits aquest és el teu programa. Molta nostàlgia i molt de midi!\n\n14.Sampleòpolis\nSense abandonar el gènere musical és el torn de “Sampleòpolis“, un podcast sobre música electrònica i la seua cultura. Cada primer diumenge de mes 90 minuts de la millor música dirigit i conduït per Aurora Mora.\n\n15. Repel·lents\nElls mateixa es defineixen com “un programa de cultura i humor on un filòsof, una il·lustradora i un historiador ens transportaran a través de segles i segles de (des)coneixement. En el transcurs del programa els repel·lents intentaran aparentar que s’han passat la vida llegint a Marx, Sartre, Benjamin, Kant o Pierre Vidal quan el que realment han fet és consultar la Viquipèdia, el Muy Interesante, el National Geographic d’Història, el instagram del museu del Prado i compilant frases i frases de Paulo Coelho“. Els podreu trobar a iVoox i també en capsules més reduides al seu youtube.\n\n16.Gent Ràndom\nPresentat per Quim Ruiz i Empar Puerto, on la literatura i els temes vitals enfilen cada programa. I on també compten amb la col·laboració de la Repartidora. A la seua descripció podem llegir que amb l’excusa de l’actualitat literària, aprofiten “per parlar dels issues que travessen les nostres vides”. Un espai recentment creat al que encara no s’ha posat una periodicitat determinada, però que ja compta amb dos episodis de més d’una hora de contingut. “Gent Ràndom” ja està a Spotify.\n\n17.No és pa tant”\nUna altra de les recomanacions és “No és pa tant” de Rubén Aparisi i Maria Emeralda, on estos dos joves parlen sobre els problemes que afecten la seua generació. “No és pa tant” és també un canal nou, que el podreu trobar a Spotify, i on la disputa pels accents diacrítics ja ha estat present al seu inici al món del podcast. Rubén i Maria tenen ganes de xarrar i des de les seues respectives habitacions et conten tot el que es preocupa.\n\n18.Poliedres\nAmb l’entrevista com a base es troba “Poliedres”, conduït per Lluïs Albert, qui mitjançant el directe d’Instagram xarra amb personalitats de la nostra cultura. Unes converses que s’han volgut materialitzar al format podcast, per poder gaudir d’elles en qualsevol moment. Són episodis d’al voltant una hora de duració, pel que passen veus com el músic Pau d’Smoking Souls o l’actriu Anaïs Domènech. “Poliedres” es pot escoltar a la plataforma d’Ivoox.\n\n19.Safareig\nAmb la reivindicació del paper de les dones al capdavant naix “Safareig”, de la mà de Irene, María Dolores i Estel. Amb molta il·lusió comencen estes tres “joves eixerides amb gust per la conversa”, que ja han llançat el seu primer episodi a Spotify.\n\n20.El Piset\nL’últim podcast en valencià d’aquesta entrega és un projecte que va nàixer en format vídeo a Youtube i que ara també compta amb la seua versió podcast. “El Piset”, presentat per Ame Soler, de Tres Voltes Rebel, i Àrtur, cantant de la Fúmiga ens porta un format fresc, que simula un pis compartit per Ame i Àrtur, qui busquen gent que visca amb ells. D’esta manera realitzen entrevistes a convidats com Fran de Cabra Fotuda o Mireia del grup Pupil·les. Episodis setmanals de 40 minuts aproximadament en les que les risses estan assegurades. “El Piset” està disponible tant a Ivoox com a Spotify.\n\n21.Torn de paraula\nFa tan sols una setmana que vam celebrar la IV edició dels Premis Tresdeu i, este article, l’havíem e començar així, recomanant el guardonat a millor format per a ràdio, ‘Torn de paraula‘. Un espai que et permet viatjar a través de les paraules i de les realitats que et porten, a cada programa, Javier Fresquet, Sonia Climent i Jordi Albiol.\n\n22.Coses (In)Útils\nUn podcast de Laia Molero, Andrea i Àlex que quedaren finalistes als Premis Tresdeu. La seua especialitat? Bons ingredients d’entrevistes interessants i, com diuen elles, converses sense trellat.\n\n \n23.Parlar per no callar\nDes d’Ontinyent arriben Gonzalo i Tono amb ‘Parlar per no callar’. Un podcast que, cada dimecres, pots escoltar a iVoox, Spotify, Google Podcasts o veure’ls a YouTube.\n\n24.De parkineo\nCom elles diuen “la xapa que no falte”. Des que ha nascut ‘De parkineo’, necessitem escoltar-les cada setmana a Marta, Carmen i Maria. Tres periodistes que s’uneixen amb una missió, conversar amb les convidades i els convidats sobre temes del nostre dia a dia, i que preocupen.\nCom han avançat, el pròxim programa serà el 22 de febrer i estaran acompanyades per Àrtur de La Fúmiga.\n\n25.Solano&Tur\nEl podcast de l’actor i dramaturg, Ximo Solano, i el periodista i escriptor, Joan Tur. Parlen de tot, de llibres que s’han llegit, o no, de cinema, de filosofia popular, de la vida. També els visiten experts i cares ben conegudes.\n\n26.La secció de l’excusat\nNo tens excusa per a conéixer este podcast que arriba des de La Pobla de Vallbona. Al capdavant, Emili Giordano, Héctor González i Sebas Martí, tres amics que es junten a una casa per a regalar-nos, durant una hora, rialles, bona dosi d’humor i l’actualitat valenciana acompanyats de convidades i convidats.\n\n27.Lo PixTech\nA banda de Twitch, la Simmer s’atreveix en el format podcast junt amb el Violinste. Amb ‘Lo PixTech’ parlen de videojocs i ací vos el deixem.\n\nNo volíem acabar l’article sense recomanar-vos dos projectes que han estat publicats en À Punt, un és “Operació Elefteria“, una ficció sonora de Gabriel Ochoa que conta com el 9 de setembre de 1983 a les tres de la matinada a la plaça de l’Ajuntament de València es va viure un dels esdeveniments més convulsos de la Transició del qual se n’ha parlat poc: l’Operació Elefteria. Posada en marxa a l’any 1979 per l’alcalde Ricard Pérez Casado, l’equip de govern signa la retirada de l’estàtua eqüestre del general Franco. Però fins a quatre anys després no es va poder llevar de la plaça. També en À Punt El Mur una col·laboració de la Universitat de València amb la ràdio televisió pública i Plaza Ràdio sobre memòria històrica. I per últim podeu revisitar o descobrir la història, si encara no la coneixieu, de Ca Cuesa, el museu etnogràfic de Pep Botifarra a Xàtiva.\n \n \n"
    },
    {
        "id": 110,
        "url": "https://www.tresdeu.com/2020/07/las-llista-jose-molins/",
        "category": "Llista",
        "title": "La Llista de José Molins amb les cançons que més li han marcat",
        "author": "Redacció",
        "date": "08 Juliol 2020",
        "content": "\nHui passa per la secció de La Llista per portar-nos la música que més li ha marcat José Molins. El guionista d’El Terrat ha treballat com a coordinador de guió en La Resistencia i de guionista en LocoMundo, dos programes que s’emeten en el canal #0 de Movistar+. També l’hem vist en Assumptes interns, de la radiotelevisió pública valenciana À Punt, com a reporter. A més, va ser realitzador de Sexto Nivel, un programa d’esports extrems de laSexta, i ha dirigit documentals, curts i videoclips. Ara que ja coneixes una mica més a Molins, et deixem amb la seua Llista.\n\nNECESITO DROGA Y AMOR – EXTREMODURO\nExtremoduro va ser la banda que més em va marcar a l’adolescència. Honesta, rabiosa i visceral, la cançó que millor defineix als Extremo dels 90.\nESCUPIRÉ JODIDOS – EL ÚLTIMO KE ZIERRE\nPer a mi, la millor cançó de punk en castellà. Un crit de guerra, un discurs motivacional més potent que cent classes de Patry Jordán. És difícil trobar més energia condensada en 2 minuts.\nREVOLUTION ROCK – THE CLASH\nLa meua banda preferida, l’única que importa. Els pares de la fórmula “compromís polític + festa” que tantes alegries ens ha portat.\nPROTECTION – MASSIVE ATTACK\nEm porta grans records dels anys universitaris i del Sónar. Una delícia, i el videoclip de Michel Gondry és espectacular.\nLE PAYS VA MAL – TIKEN JAH FAKOLY\nM’encanta el reggae i esta és una de les millors bandes que he vist en directe.\nTEMPTATION – NEW ORDER\nM’al·lucina tota la moguda de Manchester des del postpunk fins a l’àcid house. Està molt ben narrada a 24 hours party people de Michael Winterbottom i al llibre The Haçienda de Peter Hook.\nLA JAULA DE ORO – LOS TIGRES DEL NORTE\nEn Amèrica Llatina, Los Tigres del Norte són més grans que els Beatles i els Stones junts i no puc estar més d’acord. La lletra d’esta cançó sobre la situació dels migrants mexicans als EE. UU. és meravellosa.\nYOU ONLY LIVE ONCE – THE STROKES\nSón uns putos pijos de New York, but I like it.\nIMPERFECCIONS – ZOO\nTemarraco. És impressionant el que ha aconseguit Zoo els últims anys. Barrejant festa i política, són la banda de referència ara mateix. Podria haver dit també “Estiu”, que em sembla una delícia i em porta grans records.\nCABRONA DE MI – CACTUS\nVaig descobrir a Samanta amb esta cançó i em va deixar amb la boca oberta. El seu disc en solitari té una pinta espectacular. In Samantha we trust!!!\n"
    },
    {
        "id": 111,
        "url": "https://www.tresdeu.com/2020/02/cancons-amor-catala-macondo/",
        "category": "Llista",
        "title": "Les millors cançons d’amor en català seleccionades per Macondo",
        "author": "Redacció",
        "date": "19 Febrer 2020",
        "content": "Hui ens visita a la secció La Llista, el distribuïdor de marxandatge i DJ més conegut del País Valencià: Macondo. Tot va començar arrel d’un tuit seu demanant recomanacions de cançons d’amor en català. A partir d’ací una allau de tuits li van emplenar un fil que va quedar ben bonic. Ara Macondo ens fa una selecció i recalca les que són al seu parer les més destacades.\n\n \nLa selecció de Macondo\nNomada – Adala\nEsta és la meua, la que em representa amb el que pense i sent en este mateix moment. Em pareix tota una valenta declaració de l’amor més pur, l’amor lliure.\nFirenze – Pau Alabajos\nCreia que coneixia bé les cançons del torrentí però esta en particular ha sigut un descobriment per a mi. Parla de Florència i de nosaltres. Parla de les coses importants a veure i a viure.\nBicicletes – Blaumut\nDe les més recomanades, ens fica en un lloc on per a mi no és agradable estar, massa pastel, molt suau però ens resulta agradable.\nAbismes – Auxili\n«I em sent victoriós i a les portes del fracàs», només esta frase ja defineix un poc com estem quan entrem en eixa etapa d’inconsciència que alguns diuen amor.\nL’Últim Segon – Aspencat\n«Sols vull ser esta nit el teu heroi», ja demà parlem de drames o del que siga, esta nit només vull que em dones l’últim segon.\nEspremedors – La Fúmiga\nNo som taronges, ni mitja ni sencera, ara resulta que som espremedors i amb ritmasso! «Qui més t’estima no et farà plorar, et durà a una festa, et traurà a ballar, t’obrirà les ales i et farà volar!»\nDiria Que Eres Tu – Joan Dausà\nEns parla del després de l’amor, del desamor, de com guardem les experiències a un calaix i a voltes tornen a nosaltres. Ens parla d’una situació quotidiana, un restaurant, una copa de vi i… No vull que siguis tu.\nUna d’amor – Mireia Vives i Borja Penalba\nNo és la millor, ens transporta, ens parlen d’això que hem vingut a parlar hui, un tema del que per molt que parlem hui mai arribarem a expressar-ho tan bé com ho fa esta cançó, una d’amor.\n"
    },
    {
        "id": 112,
        "url": "https://www.tresdeu.com/2019/09/la-llista-senia-mulayali/",
        "category": "Llista",
        "title": "La Llista de Sénia Mulayali amb les cançons que porta més endins",
        "author": "Joan Fuset",
        "date": "11 Setembre 2019",
        "content": "Reprenem la secció de La Llista amb una gran amiga i coneguda de Tresdeu, Sénia Mulayali. La llosera ha sigut la booktuber encarregada de presentar Els Llibres de Sénia, ací a esta casa. També l’haureu pogut veure a À Punt, doncs era copresentadora amb Nelo Gómez del programa musical València California. Filòloga de formació i comunicadora per vocació ja ha sigut requerida com a imatge per a nombroses campanyes, marques, esdeveniments i altres programes d’À Punt. També imparteix tallers i xarrades a instituts i escoles, sempre amb la literatura coma protagonista. I és una usuària molt activa d’Instagram! I ja fetes les presentacions us deixem amb la seua llista de cançons.\n \nNina de Miraguano (Pau Riba)\nÉs la cançó per excel·lència. Em guie molt pel que diu i m’ho intente aplicar a la vida. Intentar somriure sempre que puga i aprendre a estimar qualsevol cosa o persona amb sinceritat i transparència.\nÀnima blanca (El Diluvi)\nLa vaig escoltar poc abans que una persona molt important per a mi marxara de vacances.\nI des d’aleshores l’he tinguda molt present.\nUna d’amor (Mireia Vives i Borja Penalba)\nLa cançó d’amor mai escrita.\nI tu, sols tu (El Diluvi)\nD’acord, d’El Diluvi podria posar una llista sencera amb totes les cançons que tenen. Aquesta és TOP. La duc tatuada! No cal dir més.\n\nSiete vidas (Antonio Flores)\nLa vaig escoltar el meu segon estiu de viure ací. De vegades no ens adonem que la vida ens dona moltes oportunitats per triar en nostre camí, car abans hem hagut d’aprendre i desaprendre.\nCamins (Sopa de cabra)\nMagnífica! Sempre hi ha que seguir caminant!\nTuve que quemar (Sara Hebe)\nUna volta l’amor em va deixar tocada. Des d’aleshores crec que ho veig diferent. Ah! Però continue posant amor a tot allò que faig!\nCançó que mai s’acaba (La Fúmiga)\nEl recull de les cançons que més he ballat juntes en una. Una barbaritat!\nUna rosa es una rosa (Mecano)\nNo tot el que veiem és la realitat. Allò essencial és invisible als ulls.\nMakeba (Jain)\nMe posa molt alegre este ritme, i la lletra flipant! La gran Miriam Makeba, Mama Afrika.\nYou let me down (Billie Holiday)\nEns poden defraudar moltes voltes, però el que hem de fer és no tindre ressentiment mai. Cada persona, cada acció, cada etapa té les seues coses i amb totes creixem!\n\n*Fotos de Koratge realitzades durant el rodatge de Valéncia California\n"
    },
    {
        "id": 113,
        "url": "https://www.tresdeu.com/2019/05/mark-dasousa-la-llista/",
        "category": "Llista",
        "title": "Mark Dasousa ens porta la Llista de cançons amb les que va créixer",
        "author": "Redacció",
        "date": "31 Maig 2019",
        "content": "El protagonista de La Llista d’abril és Mark Dasousa, músic i productor d’Atomic Studio. Fa uns mesos, va rebre el premi Joan Trayter d’Enderrock, que premia al millor productor i arranjador musical de l’any. I és que, Dasousa està considerat com un dels artifexs de d’escena musical alternativa valenciana. A l’Atomic Studio ha treballat amb grups com Zoo, Smoking Souls, Aspencat, Pupil·les, Tesa, Cactus o La Fúmiga, entre molts altres.\n       \nPinball Wizard – The Who\nAmb els meus amics d’infantesa amb qui vaig formar el meu primer grup, Carpe Diem, escoltàvem The Who i The Kinks tot el temps. Pujàvem a un Suzuki Santana blanc i ens perdíem per la platja al·lucinant amb Pinball Wizard o Shangri-La.\nMentre el món seguia a lo seu amb el grunge i su puta madre (sic)…\nPeace Frog – The Doors\nEncara que no és la meua cançó preferida de The Doors la recorde de l’època lisèrgica amb Pildora.X. Era l’any 93. A la gent  del meu voltant en eixa època li molava Nirvana i jo no ho podia comprendre.\nLucifer Sam – Pink Floyd\nTambé la tocàvem amb Pildora.X. La gent que solia vindre als nostres bolos tenia assumit que preniem LSD.\nVivíem en una caseta en La Marina Alta i sols feiem que tocar i compondre. Va ser una època daurada per a mi. Ens flipaven els primers treballs de Pink Floyd. Què collons! Ens flipava Syd Barret i la seva bogeria creativa. Mai han tornat a ser Pink Floyd des que Syd desaparegué encara que “Dark Side of the moon”…m’encanta.\nMentre, la penya ho flipava amb Spin Doctors.\nFire – Jimi Hendrixx\nAquest tema ens sonava als Pildora de luxe. Com que jo era “Hammonista”, el tema sonava més gran encara amb els acords a toda leche (sic) del Hammond amb el Leslie distorsionat com si fos una guitarra. Fire era pur foc. També sabia tocar-la a la bateria, al·lucinava amb Mitch Mitchell, era millor que Hendrix.\nLa resta del món escoltava “Pablo Honey” de RadioHead i eren moderns.\nI’m a Man – Steve Winwood\nTeníem una versió d’aquest tema amb la lletra adaptada al castellà excepte la tornada que la manteníem en anglès. Era brutal. Winwood no era el meu teclista preferit però aquest tema tenia alguna cosa especial…\nEn los 40 Principales sonava l’Unplugged de Nirvana…\nIndian Rope Man – Julie Driscoll, Brian Aufer & The Trinity\nEra l’ídol d’Auger. Ell no ho sabia, perquè nasqué abans que jo, però ell somniava tocar en do menor tan bé com jo (si, hi ha mons paral.lels i tinc records d’això en aquest univers). Aquest tema em produïa ereccions en directe i no és conya.\nSoundGarden triomfaven per tot arreu amb Black Hole Sun i a mi em feia gràcia el tema així que vaig anar a fer teràpia per por de fer-me grunge seatleano.\nEvil Ways – Santana\nGregg Rolie era altre dels grans teclistes que em van influir per a mal i em van fer sortir escopetat de casa dels meus pares amb una mà davant i una altra darrere.\nEl solo de Hammond d’aquest tema encara el refresque en Atomic de tant en tant, bé, i el solo de Light my fire de Manzarek també. Hi ha qui mira porno i hi ha qui ejacula tocant solos d’altres…\nLos Planetas sonaven en el programa de Julio Ruíz incomprensiblement, encara que després ho acabara comprenent.\nShe’s not there – The Zombies\nRod Argent era mig déu mig humà i feia coses màgiques amb el wurlitzer.  Era impossible copiar-li un solo. Quina enveja insana!!! Els Chilli Peppers omplien estadis mentre jo mirava un documental de Woodstock. Flea slapejava com si no hi hagués demà i la penya aplaudia.\nEnter the Dragon – Lalo Schifrin\nInstrumental de la pel·lícula Operación Dragón, de Bruce Lee.  També la tocàvem en directe amb Lutxacus i tot.\nMadonna intentava fer música però no ho aconseguia.\nPuente sobre aguas turbulentas – Richard Clayderman\nRes haguera estat possible si el meu iaio allà pel 85 no m’haguera inoculat el virus del piano posant-me cintes del Richard en la Seat Trans…\nGràcies iaio. Encara et trobe a faltar.\n﻿\n"
    },
    {
        "id": 114,
        "url": "https://www.tresdeu.com/2019/04/fran-yera-la-llista/",
        "category": "Llista",
        "title": "Fran Yera ens elabora la Llista de les cançons que poden amb ell",
        "author": "Joan Fuset",
        "date": "03 Abril 2019",
        "content": "Fa gairebé un mes Fran Yera estrenava el seu primer disc en solitari. Durant 2018, el membre d’Atupa va anar deixant pinzellades del que seria Cuidados violentos i ens va anar creant hype. Al disc hem pogut veure com Fran viatja per diferents estils urbans i veiem referències a diversos artistes com per exemple Kanye West. A més, té unes lletres molt elaborades, on s’atreveix a parlar de temes per on altres passen de puntetes. Això ens ha portat a preguntar-nos per les seues cançons favorites. Li les hem preguntat i ell ens ha enviat la seua Llista.\n﻿﻿  \nDebo partirme en Dos – Silvio Rodríguez\nLa metacançó. Contradiccions, opinions, industria, art.\nFanática Sensual – Plan B\nReggaeton de melodia exquisida. Si et fixes en la lletra el 75% del tema és tornada, literalment.\nLaura – Lluís Llach\nCamp del Barça 1985, Laura es posa a tocar el seu solo però a meitat trenca a plorar. Llach l’acaba amb el piano. Terrorisme emocional. Llach fica cara de “lo voy a petar en Youtube”. De totes les cançons que duen nom de musa esta és la meua preferida.\n﻿\nGaupasa – Tribade\nEl grup de rap més interessant del panorama. Sombra dient «no soy tu secretaria» és la cima del flow.\nLove Lockdown – Kanye West\nSe li mor la mare i li deixa la promesa, ell fa este disc. Onze anys des de que el 808s & Heartbreak ho canviara tot i l’auto-tune es convertira en la nova distorsió.\nTorno a ser Jo – Oques Grasses\nL’últim tema que m’ha atrapat. Missatge positiu, bon rotllo i un so exquisit. Oques és el màxim exponent del happy flowerisme català.\nRunaway – Kanye West\nObra magna de l’artista més influent del segle XXI.\nCanción Total – Maria Arnal i Marcel Bagés\nPeriodisme musical. Actualització de la memòria musical i històrica. El millor directe del panorama sense confeti. Maria Arnal és la veu.\nPrincesa – Joan Manel Serrat\nQuan la vaig sentir per primer cop creia que era una cançó sobre seguir els teus somnis. Després vaig entendre que era una crítica al que ens han dit que hem de somiar. La forma d’esta cançó és nivell avançat, música compromesa des de l’antiheroi. La producció de Sombras de la China és brutal.\nEnchochado de ti – Don patricio\nPremi al primer reggaeton que em fa plorar.\nViolència – Orxata\nEste tema és la bíblia. Amb permís d’ESOC, el pitllor grup de la història.\n﻿\n"
    },
    {
        "id": 115,
        "url": "https://www.tresdeu.com/2019/03/la-llista-sonia-fernandez/",
        "category": "Llista",
        "title": "La Llista de Sonia Fernández, copresentadora de Family Duo",
        "author": "Joan Fuset",
        "date": "05 Març 2019",
        "content": "La periodista i copresentadora del programa d’À Punt Family Duo és l’encarregada d’elaborar-nos la Llista de març. Sonia Fernández és l’encarregada, entre d’altres coses, de conduir els resums i entrevistes als concursants, a l’espai conegut com Family Duo Extra. Sonia no és aliena a la televisió valenciana, ja que va arribar a participar a diversos programes de Canal 9 com En Connexió Fresc, La Nau, A la Llum de la Lluna o L’Oratge, a més de les retransmissions de les Falles. També ha treballat a Telecinco i a Telemadrid, però no ha sigut fins ara, quan hem descobert la seua faceta més musical.\n ﻿﻿\nMARIA, MARIA de Carlos Santana\nNo podria explicar la raó per la qual esta cançó m’agrada tant. Tan sols se que és un tema que em conec de memòria amb punts i comes!! I quant la cante… em deixe la pell. A la pregunta… Sonia, saps cantar?? La realitat és que no. Però jo li pose ganes igualment!!\nTORN, de Natalie Imbruglia\nEsta cançó em recorda a la meua adolescència viscuda a Brusel·les (he viscut allí 14 anys). Recorde que el videoclip passava prou sovint a la MTV (canal que tenia constantment posat a la tele. I de tant de vore’l, va acabar agradant-me la cançó. Hui en dia, tinc esta cançó a la meua carpeta de favorits del Spotify… no la busque a posta per tal de sentir-la, però quant de manera aleatòria, arriba esta cançó… no la passe mai. Sempre l’escolte.\nLLADRES, d’Al Tall\nEl fet d’haver viscut 14 anys en Brusel·les ha fet que sense voler, moltes cançons valencianes em passaren desapercebudes (no totes, eh??? La música tradicional valenciana em corre per les venes, especialment la relacionada amb el món de les Falles). Gràcies a haver format part de Family Duo he pogut descobrir esta meravella de cançó d’Al Tall. Hui per hui, si em diuen “digues una cançó en valencià…” sense dubte, diria esta.\nOCEAN PRINCESS, de Thomas Bergersen\nLa vida no sempre és fàcil. Hi ha moments en que sense voler, t’enfonses. Esta cançó, és la que SEMPRE, m’ajuda a ser conscient d’este enfonsament i em fa agarrar l’impuls necessari per a arribar encara més lluny. Esta cançó és la meua motivació. I ara, per a llevar-li ferro a la cosa… també la tinc com a melodia de despertador. El que deia… és el meu impuls!! Per a tot.\nSHOW MUST GO ON de Queen\nSi parlem de motivacions… esta és altra banda sonora de la meua vida. En este cas, esta cançó l’aplique més a la meua vida professional que a la personal. L’espectacle ha de continuar…!! quantes vegades he hagut de estar davant de la càmera i tal vegada, per dins he estat trencada. He tingut un mal dia, o estic malalta, o tinc algun problema personal… però això mai es pot notar. Sempre he d’estar al 300%. La vida del presentador, periodista, reporter, no sempre és fàcil. Esta cançó em fa ser conscient que la professionalitat… davant de tot.\nREMEMBER ME d’Iván Torrent\nQuan escolte esta cançó, em ve clarament un moment molt concret a la ment. Any 2016. Tornava en cotxe de Madrid amb el meu xic. M’havien cridat per a fer un càsting per a presentar l’espai de l’oratge a Telemadrid… i m’acabaven d’agarrar. Esta cançó sonava al cotxe mentre el meu cap no parava de pensar. Acceptar la faena, suposava deixar-ho tot a València. Deixar la meua filla, el meu xic, la meua família… Era sacrificar-me i treballar… o l’atur i el subsidi. No podia rebutjar l’oferta. La cançó la duia en bucle en eixa tornada Madrid-València. Tot una plorera. Tenia un sentiment agredolç… estava contenta perquè per fi, desprès de molt de temps, tornava a treballar a la televisió i a més a més, a Madrid… però molt dolguda pel que suposava agafar eixa faena.\nHIGH WAY TO HELL d’AC/DC\nEl rock el porte a les venes!! Qui no coneix este super temasso d’AC/DC??? Els clàssics no fallen mai… i este és un indispensable!!\nCREEP de Radiohead\nAmb esta cançó em passa un poc com la de “Maria” de Carlos Santana!! M’agrada moltíssim però no sé ben be per què!! Només sé que adore la versió original però també tots els covers que es facen d’este tema.\nFEO, FUERTE Y FORMAL de Loquillo:\nEsta cançó em trasllada automàticament a les nits de casal en Falles!! És un autèntic himne a la Falla Verge de Sales de Sueca… i de la meua colla, la TROUP!\nPEINAS EL AIRE, de La Caja de Pandora\nQue llarga és l’espera d’un embaràs! Bé, doncs esta cançó em recorda a quant ja quedava molt poquet per vore la careta de la meua xiqueta. La lletra és tal qual tot el que se’m passava a mi pel cap, i el que vaig sentir quant la vaig tindre.\n"
    },
    {
        "id": 116,
        "url": "https://www.tresdeu.com/2019/01/la-llista-nelo-gomez/",
        "category": "Llista",
        "title": "Nelo Gómez ens fa la primera Llista de l’any",
        "author": "Joan Fuset",
        "date": "30 Gener 2019",
        "content": "El nostre estimat i benvolgut Nelo Gómez és el responsable d’elaborar la primera Llista de cançons de 2019. És conductor dels programes València Califòrnia i Pròxima Parada, tots dos per a la radiotelevisió pública valenciana À Punt. En ambdós programes ha demostrat i demostra el seu coneixement musical, no sols de la música valenciana, també estatal i internacional. Potser el coneixes també pels seus papers de Gilberto en El secreto de Puente Viejo (Antena 3) o Xavi en L’Alqueria Blanca (Canal 9). O d’alguns dels espectacles multidisciplinars, teatre musical o teatre de carrer on ha participat. Hui et presentem el Nelo més melòman.\n\nLÍNIES EN EL CEL ELÈCTRIC de MIREIA VIVES I BORJA PENALBA\nPodria triar-ne una o totes les d’este disc, que es titula igual que el tema triat. Ha viatjat al meu Peugeot per tot el territori, i un disc que suporta més de 40 graus en la guantera del cotxe és perquè no es crema mai. Cal que diga més de Mireia i Borja? Els he entrevistat en la ràdio i en la tele i sí, són igual de bonicos en la vida real.\nBOMBA DE PLAER de SENIOR I EL COR BRUTAL\n«A divertir-nos i a fer-nos mal de tant d’amar». El primo Landete és un poeta del poble, com Estellés. I mireu, jo és que sóc molt passional i no sé quan m’enamore m’enrossine.\nMERCY de MADAME MONSIEUR\nEn plena crisi sobre els refugiats, Émilie Satt i Jean-Karl Lucas sacsejaren un peliu el festival d’Eurovisió amb esta cançó que encenia bengales en mig de la foscor d’una mar on no pocs i poques han perdut la vida. M’agradà l’elegància del duet francés per estirar-li de les orelles a Europa en mig d’una festa. Eurovisió, el festival on cap des de la purpurina fins a la crítica social, o ambdues alhora.\nMALAGUENYA DE BARXETA de PEP GIMENO “EL BOTIFARRA”\nSón un poc folki, d’acord? No em feu explicar-vos per què en trie una del Botifarra perquè vos avente una bescollada. Si ens estimem una miqueta este país amb tants noms que tenim segur que cuidarem la Malaguenya.\nCIUTAT DORMIDA de GENER\nUna ciutat i tot un país dormits, o més bé sedats, fins que els furtaren els seus mitjans de comunicació. Este tema va il·lustrar algun dels reportatges que es van fer sobre el tancament d’RTVV. Recorde esta cançó veient un muntatge de les deixalles de cintes Betacam, cables i ordinadors de Canal 9. Unes deixalles que encara hi ha a l’aparcament del que hui és la seu d’À Punt Mèdia i que veig cada dia quan entre i isc de treballar, i que amb la veu de Carles Chiner, em recorden el que mai hauria d’haver passat.\nSTOLEN DANCE de MILKI CHANCE\nQui no ha patit un desamor? Doncs esta va ser la banda sonora de la meua dramèdia romàntica sobre la manca d’amor, el poliamor i els poliquilòmetres que em separaven d’Alemanya, la terra del grup de folk-rock que interpreta esta ‘dansa robada’, que també hi fou la meua.\nTÚ QUE VIENES A RONDARME de MARIA ARNAL I MARCEL BAGÉS\nUn disc inspirat en la fosa comuna on s’hi varen trobar 45 cervells i un cor mereix ser escoltat. Barbàrie i poesia, i un directe de Maria i Marcel per aplaudir-los fins fer-te nafres a les mans. I ara que el franquisme sembla estar de moda, amb les restes del dictador d’ací cap allà i algun partit que altre amb ganes d’alçar el bracet, potser algunes cançons servisquen d’antídot al feixisme.\n\nANIVERSARI de MANEL\nSi hi ha un videoclip preciosista és este. Els Manel em fan viatjar molt amb la música i com que els mil·lennistes tenim molts aniversaris encara per celebrar, tal volta este temeta dels catalans podria ser l’acompanyant del moment de bufar les espelmes.\nVULL QUE COMPREM UNA CASA de TARDOR\nEm sembla una lletra tan propera… Àlex Blat és un d’eixos bonicos que et conta, vull dir canta, les coses bé. Tardor és un d’eixos grups que em compraria per a mi, convidaria a ma casa acabadeta de comprar i els deixaria tocar fins la primavera.\nCOPACABANA d’IZAL\nSabeu quan alguna cosa comença? El 3, 2, 1… I aleshores s’enceta tot. Doncs este seria un tema per eixe moment. Potser va ser amb el qual començaren el seu últim concert a València, mentre jo me’n perdia els primers minuts fent cua per una cervesa. També em ve al cap l’etapa quan vivia a Madrid. Copacabana és un barri de Rio de Janeiro i jo vivia a Carabanchel. Podeu enviar-me la relació per Whats App perquè jo no sé que tindrà a vore una cosa amb l’altra.\nCAN’T STOP THE FEELING! de JUSTIN TIMBERLAKE\nSi diguera que no sóc un poc grupi de Justin i que m’encantaria forrar-me la carpeta de l’insti amb fotos seues mentiria. I este xic és capaç de posar-me a menejar el peuet seguint el ritme. I moure el cap. I sentir el flow en la cintura. I alçar-me i donar-ho tot a la pista.\nI TU, SOLS TU de EL DILUVI\nProp del 8 de març em ve al cap una cantada per ELLES, les 3 voltes rebels, que ens han donat una lliçó de dignitat al carrer enguany. Sembla que al segle XXI encara pot haver-hi revolucions, i les que han de vindre seran protagonitzades per dones. De fons sonarà El Diluvi (mira, si parlem de gent bonica estos són TOP. Per poc no em bufen al seu Casal Tio Cuc d’Alacant!)\nNO MORE FIGATELL de NELO GÓMEZ\nEn este raconet dedicat a l’ego de l’artista mislater he decidit clavar el hit sobre la carn picada que vaig protagonitzar al programa València Califòrnia de la tele. El rodatge també va deixar-me el cor com una mandonguilla. Una abraçada, califòrniers!\n﻿﻿\n"
    },
    {
        "id": 117,
        "url": "https://www.tresdeu.com/2018/12/la-llista-camins-dubtosos/",
        "category": "Llista",
        "title": "El guionista d’À Punt Directe ens envia la Llista de la seua primera novel·la",
        "author": "Joan Fuset",
        "date": "04 Desembre 2018",
        "content": "Joan Carles Ventura, escriptor i guionista de programes d’À Punt com Del twist al tuit i À Punt Directe acaba de publicar la seua primera novel·la. Té per títol Camins dubtosos i forma part de la col·lecció Crims.Cat de l’editorial barcelonina Al Revés. Es tracta d’una història rocambolesca d’amor i corrupció política en to de thriller experimental que, tal i com ja va fer Xavi Sarrià en el seu llibre Totes les cançons parlen de tu, incorpora una banda sonora original. Hem parlat amb Joan Carles perquè ens explique com ha escollit els temes. Escolta la playlist!\n﻿﻿\nProud Mary – Ike i Tina Tuner\nLa història es posa en marxa. Sempre m’ha fascinant la cadència tan estudiada i aconseguida que té aquest tema: comença amb un suau cor de veus greus —i, en aquesta versió fins i tot amb un discurs parlat que justifica el propi ritme de la cançó—i, a poc a poc, el tema es va accelerant in crescendo fins que esclata en un frenesí extàtic. Amb la meua història passa igual: comença a rodar amb calma, però va agafant inèrcia pàgina a pàgina fins que assoleix un ritme imparable.\nAmb un velomar – Antònia Font\nEl desig del personatge principal. Els Antònia Font són un dels meus grups imprescindibles. Aquesta cançó del seu primer àlbum parla d’un somni impossible: arribar a la lluna amb un velomar —un patinet de platja—. El protagonista de Camins dubtosos, a l’inici de l’aventura, també es planteja si podria arribar en cotxe a la lluna, o almenys arribar fins el lloc on tot és com hauria de ser.\nA la sombra de una mentira – Rosendo amb Luz Casal\nLa trama paral·lela. Es tracta d’una emotiva balada que parla del profund sentiment de melancolia i d’inquietud que senten els presos —els polítics i els comuns—. Posa els pèls de punta perquè que està cantada en directe des del pati de la presó de Carabanchel. En la novel·la introdueix el protagonista secundari: un reu que està a punt d’eixir en llibertat condicional, després d’haver passat nou anys a l’ombra, i que planeja venjar-se del responsable de la seua condemna.\nTangerine – Led Zeppelin\nEvocant l’amor. Una altra meravellosa balada, en aquest cas dels llegendaris Led Zeppelin. Durant molt de temps he dut el seu “Communication Breakdown” com a melodia del mòbil i últimament he descobert els Greta Van Fleet, que són com una reencarnació del mític grup britànic. “Tangerine” evoca lacònicament una antiga relació i sona en un moment crucial de la història: quan el jove protagonista decideix que intentarà recuperar el seu amor perdut.\nFurther On (Up The Road) – Bruce Springsteen\nJa ens veurem les cares. En un principi pensava en la magnífica versió de Johny Cash, però després vaig acabar incloent en la BSO el seu “The Highwayman” i em vaig quedar amb l’original del Boss. Es tracta d’una enigmàtica cançó sobre un tètric encontre. La vaig escollir pel que diu la tornada: et trobaré més endavant en el camí. Aquest tema dona títol al capítol en què es posa en marxa la fatídica venjança que acabarà enredant tota la trama.\nWalking On The Moon – The Police\nEl somni zen d’una nit d’estiu. Tot un clàssic d’Sting que destil·la bon rotllo en clau d’elegant reggae. El protagonista dels meus Camins dubtosos l’escolta mentre somnia feliç que ha arribat per fi al lloc on les coses són com haurien de ser i una pau interior còsmica s’apodera dels seus sentiments. Tanmateix, el somni acaba esdevenint un agònic malson premonitori.\nBreaking The Law – Doro\nLa venjança se serveix en plat fred. Aquesta cançó té un antològic riff de guitarra que et fa tremolar de cap a peus. És del grup Judas Priest, però el 2004 Doro en va fer una espectacular versió simfònica. La lletra parla d’algú que es veu abocat a saltar-se la llei per tal de sobreviure i arriba en un altre moment clau de la trama: el capítol en què es comet el delicte central amb nefastes conseqüències.\nMés Lluny – Obrint Pas\nPels camins que uneixen la memòria. Els temes d’Obrint Pas no podien faltar en una història ambientada en 2006 —i no hi podien faltar tampoc perquè jo m’he criat, en certa mesura, en l’entorn del grup—. “Més Lluny” no és la meua cançó preferida d’ells —m’agraden més “Camins”, “Seguirem”, “Quatre vents” o “No hi ha demà”— però vaig triar aquesta perquè parla de la geografia que tenen com a marc de referència el personatge principal i els seus amics quan inicien el seu destarotat viatge.\nFox On The Run – Sweet\nTots a la carrera! Aquest conegudíssim clàssic del glam rock és tremendament apegalós i trepidant. En realitat la rabosa de la cançó fa referència a una fan insidiosa del grup, però es tracta d’una cançó molt dinàmica que em venia al pèl per a il·lustrar el moment en què, en plena desbandada, totes les històries comencen a entrecreuar-se fatídicament sobre l’asfalt.\nWalk On The Wild Side – Lou Red\nLa incursió en el costat fosc. Aquesta cançó dispara les cabòries del protagonista quan l’escolta en un club de carretera al qual ha arribat a contracor. La descric així: “La cadència sensual i progressiva de la composició —accentuada per la vibració embriagadora del baix, l’èxtasi coral i el clímax saxofònic— configuraven un conjunt dissenyat com una passejada musical pels marges no escrits de la quotidianitat: una invitació a la subversió personal i a l’exploració dels límits del tabú.\nSeek & Destroy – Metallica\nAcció al més pur estil pulp. Absolutament demencial i brutalment electrificant. Aquesta esfereïdora peça de Metallica parla d’una cacera humana, d’una persecució incansable amb ànims assassins, quin millor tema, doncs, per a ambientar el moment en què els malvats de la història entren en escena a matadegolla?\nSarri Sarri – Kortatu\nFugida a ritme d’ska. Una cançó que et posa les cames a ballar vulgues que no. La lletra explica la història d’una rocambolesca fugida presidiària i en la novel·la arriba en un punt en què els protagonistes també fugen d’una manera prou atrotinada.\nValència eres una puta – Senior i el Cor Brutal\nDe putada en putada. Em declare fan total de Senior i la seua banda —fa un any que no em puc traure del cap el genial tema del seu últim disc Potser tingues raó, cantat a duo amb Clara Andrés—. “València eres una puta” és l’única excepció de la playlist dels meus Camins dubtosos, perquè l’any 2006 potser no estava encara ni composta. Tanmateix, em venia de perles per a donar títol a un capítol que transcorre en el Cap i Casal i en què una prostituta té un gran protagonisme.\nGotta Get Away (From Me) – The Offspring\nCal escapar també d’un mateix. Els Offspring revolucionaren el punk i el hardcore melòdic amb la seua proposta punyent i fresca alhora. En la novel·la, aquesta cançó sobre els dimonis interiors, sona en un moment en què els dubtes i els remordiments envaeixen els pensaments dels protagonistes a mesura que la trama s’enfanga més i més.\nFree Money – Patti Smith\nTot en aquesta vida té un preu. Aquesta mítica cançó de l’anomenada iaia del punk reflexiona sobre la importància i el valor dels diners; sobre com somiem sovint amb tindre’n molts, però oblidem el cost moral que això implica, perquè no és gens fàcil ni comú fer-se ric de manera lícita. Els diners no són debades, l’únic que és debades és somiar. “Free Money” posa en solfa tot un seguit de purulentes corrupteles polítiques mafioses que marquen el destí de la història.\nRoda la trola – Soul Atac\nRoda la bola i creix ella sola. La lletra d’aquesta cançó és meua. La vaig escriure un vesprada de desfici i, a l’endemà, l’amic Andreu García li havia posat música i l’havia convertida en un dels temes més memorables dels Soul Atac. La lletra parla de la inèrcia absorbidora del sistema i de la paradoxa dels mitjans de comunicació que sovint desinformen més que informen. En la novel·la il·lustra el moment en què la trama s’ha convertit en una immensa bola de neu que roda pendent avall sense aturall.\nWhere Is My Mind – Pixies\nNo me la puc traure del cap! Aquesta cançó s’enganxa al cervell i fa cosquerelles a les neurones: és fabulosa! Sona durant una celebració en què els protagonistes es troben casualment amb Francis Black —el carismàtic líder dels Pixies— de visita per la terreta uns dies abans d’actuar en el FIB. És un episodi de festa i disbauxa en què tothom sembla perdre el cap, però el personatge principal continua submergit en la seua romàntica dèria obsessiva.\nPer què ser gran? – Lax’n’Busto\nUn leitmotiv constant. Es tracta d’un dels himnes més potents i reeixits del Rock Català, una vibrant apologia de la joventut i de la rebel·lia sense causa que el protagonista duu com a sintonia del mòbil i que tindrà gran importància per al desenllaç. En la banda sonora dels meus Camins dubtosos hi ha dos cançons més que parlen del mateix desig roent de ser eternament jove: el místic “Forever Young”  d’Alphaville i el fabulós “I Don’t Wanna Grow Up” de Ramones. Els tres joves protagonistes de la història fugen de l’embolic en què s’han ficat, però també intenten fugir desesperadament de la maduresa.\nVeles e vents – Raimon\nSom desitjos que naveguen. Aquest preciós tema de Raimon posant veu a Ausiàs March no correspon a l’encapçalament de cap capítol ni sona en cap moment de la història, però és evident que la meua novel·la pren el títol de la primera estrofa d’aquest cèlebre i suggeridor poema. El protagonista central de la història, de fet, és també un enamorat que espera que els vents del destí bufen a favor seu per a poder tornar amb la seua estimada. A més a més, les cinc parts en què es divideix l’estructura dels meus Camins dubtosos estan també encapçalades per versos reveladors del nostre etern poeta: «De mon desig no em porà guarir metge, Faent camins dubtosos, Lo jorn ha por de perdre sa claror, L’hora sent acostada i Jo em confés qui fui lo foll aquell.»\n"
    },
    {
        "id": 118,
        "url": "https://www.tresdeu.com/2018/10/pere-aznar-la-llista/",
        "category": "Llista",
        "title": "La Llista de Pere Aznar, què escolta el presentador dels Premis Tresdeu?",
        "author": "Joan Fuset",
        "date": "25 Octubre 2018",
        "content": "El flamant presentador de la primera gala dels Premis Tresdeu Pere Aznar (València, 1981) protagonitza la Llista d’Octubre. Còmic, monologuista, col·laborador de ràdio i televisió, i actualment presentador del programa d’À Punt Assumptes Interns. Mentre arriba l’ansiada gala del dia 29 de novembre, podeu conéixer un poc millor al showman valencià escoltant els seus temes preferits. Diu que té més de dos mil discos originals comprats! Serà veritat? Vosaltres que en penseu?\n﻿﻿\n“You make my dreams come true” (Hall and Oates)\nCrec que Hall and Oates son els Lenon i McCartney de la coentor però a mi m’agraden molt. Està cançó la podria ballar cada dia de ma vida.\n“Por tradición” (The New Raemon)\nÉs difícil triar només una cançó de The New Raemon. És el cantautor que mes encerta amb mi a l’hora de disparar al cor. El conec en persona i té un aura de geni normal que em flipa.\n“Veles e vents” (Raimon)\nEm flipa quan, per a presentar la cançó, diu al principi en anglés: «sails and guains». No soc molt fan de Raimon però “Veles e Vents” estava en el CD que em vam gravar els meus amics quan me’n vaig anar a viure a Madrid. I això no s’oblida!\n“Anís tenis” (Els Jóvens)\nEls he descobert fa poc i precisament per una llista de les vostres, la de Maria Fuster. Està cançó em posa trist i content al mateix temps. Acabe de complir 37 anys i crec que sempre seré un jovenet i sempre aniré a buscar-te “on vivies amb ta mare”!\n“Riñones al jerez” (O’funk’illo)\nÉs el grup mes divertit que he vist en concert i el que més vegades m’ha fet botar com un animal. I sí, he tingut èpoques de tindre els “riñones al jerez”.\n“It’s the night time” (Josh Rouse)\nFa molts anys que em vaig enamorar de Josh Rouse, molt abans de que ell visquera a València. Les seues melodies són el millor medicament per a la mala llet. Tot el que fa m’agrada, si el tio es gravara fent pipi en el pròxim disc, jo me’l compraria.\n“Il mondo” (Jimmy Fontana)\nSimplement la cançó que mes m’agrada d’Il mondo. Puc escoltar-la 25 vegades seguides.\n“Renacimiento” (Kase.o)\nQuan tenia 13 anys era “rapero” i tenia cassets de Kase.O. Ell i jo ens hem fet majors però encara estem junts. I jo ja no sóc rapero (Thank God, perque era més roín que un acústic de Juan Magan). Si vol estarem junts tota la vida.\n“Pienso en tu mirá” (Rosalía)\nRosalía és la nova Lola Flores, és la Camarona del trap, és l’hòstia…i punt! Una de les coses més guays que he fet en la tele es cantar-li a ella una buleria. I ella, que és molt educada, no va matar-me. Li va agradar i tot.\n“Saturday morning” (Eels)\nEl barbut més estrany i collonut de la història. Eels és l’únic grup del que tinc tota la discografia. La música que fa té un poder absolut sobre el meu estat de ànim. Si està feliç jo també, si està deprimit, jo més. Està cançó concretament es de les “happy”\nXe, què t’ha paregut? Frank Sinatra no està a la llista.\nRECORDATORI: Tenim el Verkami actiu, ajuda’ns a construir les escultures per als guardons dels #PremisTresdeu2018 i decideix els guanyadors d’una de les categories. Vine al VIP o emporta’t l’alegria de Montesa o el cavaller de Sant Jordi a casa. El que em faltava per vore!\n"
    },
    {
        "id": 119,
        "url": "https://www.tresdeu.com/2018/09/la-llista-la-tia-figa/",
        "category": "Llista",
        "title": "La Llista de Setembre ens l’envia La Tia Figa",
        "author": "Joan Fuset",
        "date": "12 Setembre 2018",
        "content": "Hem contactat amb la perforwoman i polivalenta La Tia Figa (Elisa Borredà) perquè ens elabore la Llista de setembre amb les seues cançons favorites. Tal vegada la coneixeu del seu primer tema Trap Brut o per la cançó de l’estiu d’À Punt. Des de llavors romanem a l’espera a veure si s’anima a publicar algun altre tema. Mentre el moment arriba, no perdem el temps seguint les publicacions d’Instagram i Facebook, tota una influencer des de Benigànim, al cor de la Vall d’Albaida.\n﻿﻿\nBarbie Girl (Aqua)\nQue jo recorde, la primera cinta de cassette de la meua propietat. Sense saber ni ‘papa’ d’anglés tinc sonorament les lletres de tota la cinta gravades a foc. T O T E S.\nMambo No. 5 (Lou Bega)\nMilions d’hores ballant amb la meua germana i les meues cosines. El disc Boom’99 es va fusionar amb la mini cadena que teníem. Jure.\nHey ya! (Outkast)\nContinuant amb la línia de guiar-me per sonoritats i no entendre res d’anglés (a dia de hui continue paregut), aquesta cançó taaan ballable em posava to’ japi en la dura i complicada etapa de pre-adolescent.\nRumba d’amore (Sva-ters)\nAi, primers amors i primers aprenentatges d’autogestió amb el tema estimatori. I el primer impuls és enviar a cagar a X persona, així que esta cançoneta venia de perles. Ara m’he tornat una jipi de cuidao i tot lo contrari: amor pa tots <3\nLos días raros (Vetusta Morla)\nQuan ja em creia una punki aseà va i m’apareixen els moernos dels vetustos amb la banda simfònica de Múrcia (Múrcia?? Sí, Múrcia!) i me deixen mocà. Nivelasso.\nWonderful life (Seeed)\nDale mandanga. Menut grupasso, titis. M’ha costat triar cançoneta, i jo que em pensava que amb lo alemà no m’entendria ni per asomo. Pendentíssim tinc anar a un concert d’aquestos.\nEl juego de la luna (Sara Hebe)\nPoderio és sinònim de Sara Hebe. Els missatges que transmet amb les lletres em fan entendre els conceptes com si m’haguera llegit un llibre de la Silvia Federici. L O F.\nBanzai (Gata Cattana)\nMàgica. És la paraula per definir a la tipa esta. Brutal la forma de veure i viure la vida que tenia, de canalitzar-la en música i poesia, si és que ho feia, perquè em dóna a mi que era com el seu tarannà, el seu ser. Quotidianitat en el màxim esplendor. MIAU.\nA la vida (Maria Arnal i Marcel Bagés)\nPlore en cada concert que els veig. Me travessen de molt bona manera. Els vaig descobrir en “Tu que vienes a rondarme” i han acabat rondant-me l’ànima amb eixa simplicitat tan precisa. Eixa veu que em recorda tantíssim a Silvia Pérez Cruz, que tant em pot. M’alce i aplaudisc hasta la sacietat. X A P Ó.\nPienso en tu mirá (Rosalía)\nEixa contradictorietat pels articles que llig sobre l’apropiació cultural gitana que s’espolsa i el que aprecia el meu cos purament innocent. Tinc l’estribillo d’aquesta cançó tatuat al cervell des de fa 3 setmanes i el meu ser demana més, així que conscient de tot el que passa ahí fora seguiré amb la balança enxufada. Però ojiiiiito.\n"
    },
    {
        "id": 120,
        "url": "https://www.tresdeu.com/2018/08/maria-fuster-la-llista/",
        "category": "Llista",
        "title": "Maria Fuster ens envia la seua Llista de cançons",
        "author": "Joan Fuset",
        "date": "09 Agost 2018",
        "content": "Una altra cara coneguda d’À Punt passa per la nostra web a deixar-nos la seua Llista. Maria Fuster és l’encarregada d’elaborar La Llista d’aquest mes. La comunicadora gandienca és actualment copresentadora a El Matí À Punt, el magazín matinal de la TV valenciana. Amàlia Garrigós va dir d’ella que era la Reina Mora i la Fallera Major de la tele, i no es queda curta! Abans d’aterrar a À Punt, va passar per Levante TV, TV Mediterráneo, TVE, 8TV, La Sexta i Tv3. Li encanta la música, i no s’ha resistit en parlar-nos de les seues cançons favorites.\n﻿﻿\nI’m your man – Leonard Cohen\nÉs la cançó més sexy del món mundial. Si me la canten a l’orelleta, em case.\nStuck in the middle with you – Stealers Wheel.\nI parlant d’orelletes, en Reservoir dogs (Quentin Tarantino, 1992) li la tallaven a un dels personatges (l’orella dic) en una escena que sonava esta peça que sempre m’ha flipat.\nLa Negra Tomasa – Compay Segundo\nM’encanta la música cubana. M’haguera agradat conéixer a Compay Segundo, Machín, La Lupe… Per exemple, “La Negra Tomasa” em posa de molt bon humor. I el videoclip el va fer un altre geni valencià, Mariscal.\nMarieta – Javier Krahe\nEm fascina el patetisme com a recurs humorístic, la figura del loser, perquè tots en algun moment ens sentim identificats.\nT’ailoviu més que l’hòstia – Els Jóvens\nUn grup valencià genial que vaig tindre el plaer de descobrir fa poc i esta cançó m’agrada especialment. Se vos ocorre una declaració més potent que un «t’ailoviu més que l’hòstia»?\nPerquè vull – Ovidi Montllor\nPer això, per que vull, perquè em dóna la gana. M’apassiona este home.\nThe Beatles – Devendra Banhartt\nM’encanta la gent curiosa, original, autèntica que proven a fer coses diferents i esta cançó té un canvi tan desconcertant, que m’abellia fer-la a la llista. Que tu dius, igual a Devendra li falta un regonet, saps? Innovar i canviar dona vertigen i fa por, però és meravellós.\nShake the moon – Marlango\nLa cançó diu «Squeeze the universe between your fingers…» i a mi m’entren unes ganes de menjar-me el món… ho sé, estic d’un Paulo Coelho espectacular…\nPeople are strange – The Doors\nEm recorda una de les frases més genials que he escoltat, que «tots van a la seua, menys jo que vaig a la meua.»\nBésame mucho – The Ventures\nA vore, sí, és la de «bésame mucho, como si fuera esta noche la última veeees», però no posaré la de Pedro Infante ni Sarita Montiel o Los Panchos… que ma’ que m’agrada l’antigor i les coentoraes, sinó una versió surfereta ideal per este clima apegaloset de l’estiu.\nBonus Track\nA més Maria Fuster, ha filmat un videoclip per al seu programa amb Les Tremendes. No se’l perdeu!\n\n"
    },
    {
        "id": 121,
        "url": "https://www.tresdeu.com/2023/08/rutes-senderisme-cales/",
        "category": "Llocs",
        "title": "10 rutes de senderisme per les cales del País Valencià",
        "author": "Carles Juan Carbonell",
        "date": "16 Agost 2023",
        "content": "Durant l’estiu, amb l’arribada de la calor, moltes persones opten per deixar de costat el senderisme i la muntanya per a triar opcions com a rius, piscines i platges, amb l’objectiu de gaudir d’un bon capbussó i combatre les altes temperatures. Des de Tresdeu volem unir les dues, i per això et proposem 10 rutes de senderisme per les cales del País Valencià.\nAquells entusiastes del senderisme compten amb la possibilitat d’emprendre trajectes que transiten al costat de rius o a través de cales, com és el cas, per a gaudir d’itineraris en els quals puguen donar-se un refrescant bany mentre aprecien la naturalesa del nostre territori.\n1. La Ruta roja del Parc Natural de la Serra d’Irta\nEl Parc Natural de la Serra d’Irta, situat a la província de Castelló, compta amb una sèrie de rutes que com la Ruta roja, un itinerari senzill que segueix part de la costa, dissenyat per a ser agradable i adequat per a famílies amb xiquets, i que es caracteritza per la seua profusió de cales.\nEl punt de partida és Cala Blanca, en Alcossebre, passant pel Faro d’Irta i les seues cales adjacents, la platja Galarza i la Cala Mundina, per a després continuar per diverses cales amagades i la platja del Serradal, que posseeix una característica superfície de pedres blanques. A més, inclou una visita a la Cala Cubanita i la Cala Argilaga, fins a acabar en la Font de la Parra.\nEl trajecte té una longitud total de 9 quilòmetres, incloent-hi l’anada i tornada.\n2. La Vía Verde del Mar\nLa Vía Verde de Benicàssim i Orpesa, a Castelló, també coneguda com a Vía Verde del Mar, constitueix un recorregut de nivell de dificultat baix, ideal per a gaudir en família, fins i tot amb xiquets xicotets. A més, aquesta ruta pot ser completada íntegrament amb bicicleta.\nEl punt de partida oficial de la Vía Verde del Mar és el quilòmetre 0, situat a Benicàssim, concretament en l’àrea de descans al costat de l’antic baixador de las Villas. A més, és possible començar la ruta des d’Orpesa. En aquest cas, l’accés a l’inici es troba en el punt mitjà del passeig marítim que voreja la Platja de la Petxina.\nEncara que la distància de la ruta ronda els 11 quilòmetres, pots optar per realitzar una xicoteta variant que aconsegueix aproximadament els 13 quilòmetres en total, amb uns 6 quilòmetres d’anada i altres 6 de tornada, en un temps estimat de 3 hores. Aquest canvi té l’objectiu d’explorar algunes cales, com la Cala del Retor, Cala Orpesa la Vella o el conjunt de Cales de la Renegà, totes elles situades dins del terme municipal d’Orpesa.\n3. Ruta a la Cala d’Aigua Dolç\nPer a accedir a aquesta cala, has de caminar des de la Cala de Les Arenetes, també coneguda com a Cala Les Rotes. La sendera ascendeix des del restaurant Ca Nano, un lloc gastronòmic situat en la part final de Les Rotes, prop de l’extrem de la carretera del Barranc del Monyo en el número 148 (prop del xalet d’Aigua Blava).\nSi consideres arribar en vehicle fins a la cala, és important tindre en compte que el camí està tancat al trànsit i està senyalitzat com a carrer sense eixida i només per a residents. En el seu lloc, es recomana estacionar en la zona molt abans i seguir a peu. Continua caminant i ascendint fins que trobes unes escales que condueixen a la cala en l’extrem del camí.\nAquesta Cala és naturista, és a dir, està permés banyar-se nu.\n4. Ruta per les rutes entre la punta del Mascarat i el Morro de Toix\nAquest itinerari recorre les següents cales: Cala del Corb, Cala Barra Grande, Cala Mascarat i una xicoteta cala en el costat sud de la Punta Mascarat (Cala Panorama). També inclou una visita a la Punta Mascarat, des d’on es poden gaudir de vistes excepcionals de l’entorn.\nCala del Corb: És una platja de cudols amb una afluència de persones relativament baixa, encara que està guanyant popularitat. L’accés a aquesta cala pot ser complicat a causa dels forts pendents en alguns punts. Per a arribar, es descendeix per una sendera entre pins amb pendent pronunciada, per la qual cosa és recomanable portar calçat adequat. Es troba al peu del Morro de Toix, en el límit municipal d’Altea.\nCala Barra Grande: Aquesta platja de cudols té pedres de diverses grandàries, la qual cosa limita aproximadament a 1/3 de la seua extensió per a posar la tovallola. No és especialment còmoda per a passar molt de temps, però val la pena baixar i donar-se un bany per a conéixer-la. El descens és més senzill des de la Cala del Corb, i hi ha una cadena que ajuda en la baixada i pujada.\nCala Mascarat: És una platja de cudols de grandària més reduïda que les altres dues, però d’accés més fàcil. Encara que no és molt ampla, és la més extensa en longitud.\nCala Panorama: A la dreta del descens cap a Cala Barra Grande, hi ha un accés amb cordes subjectes als arbres (com a baranes improvisades) que permeten baixar a una xicoteta cala. Ací es pot practicar el busseig i nadar de manera còmoda, ja que les aigües estan tranquil·les en aquesta zona protegida. Aquesta cala és un lloc popular per al fondeig de vaixells a causa de la seua tranquil·litat.\nLa ruta és de 4 km i d’aproximadament 2 hores.\n5. Ruta de les senderes ecològiques de Calp i Benissa\nAquesta ruta és una senda que es pot dividir en trams, i és un recorregut molt ben mantingut i fàcil de fer, fins i tot amb xiquets. S’estén des de Calp fins a Benissa, o viceversa, encara que generalment la gent comença en el límit de Calp amb Benissa, en el Club Nàutic Les Bassetes i el Restaurant Coral Beach Les Basetes, i arriba fins a la Cala Pinets a Benissa. Això permet cobrir dos dels tres trams de la ruta en una sola caminada.\nLa sendera està equipada amb nombrosos punts d’accés, àrees amb ombra (algunes d’elles amb taules) i bancs per a descansar. A més, connecta amb diverses cales al llarg del camí. És important esmentar que els accessos no estan adaptats per a persones amb mobilitat reduïda i que la sendera, a causa dels escalons, tampoc és accessible per a ells.\nPer a aquells interessats a realitzar una caminada més extensa i contínua per a explorar més cales, és possible prolongar aquesta ruta des d’una etapa anterior, a Calp. D’aquesta manera, podran visitar cales addicionals com El Mallorquí o la Calalga abans d’arribar al tram que s’esmentava prèviament, que s’estén fins a la Cala Pinets a Benissa.\nSón 11 km, anada i tornada i 3 hores.\n6. Ruta fins Cala del Penyal\nA la Cala del Penyal es pot accedir a través d’una sendera xicoteta situada en la cara nord del Penyal d’Ifach, encara que és important tindre en compte que el camí no està marcat clarament. És rellevant destacar que en un punt del recorregut serà necessari realitzar un descens acurat per a arribar a aquest racó costaner i rocós.\nL’accés a peu a la cala s’inicia des de les coordenades geogràfiques 38°38’23.8″N 0°04’26.7″E, o en format decimal 38.639931, 0.074074. No obstant això, és important destacar que des d’aquestes coordenades no hi ha disponibilitat d’estacionament per a vehicles (de fet, hi ha zones on l’estacionament està prohibit). Per tant, es recomana començar la ruta des de llocs com l’àrea assenyalada en Google Maps com a “Pàrquing Gratuït” (a l’estiu, Calpe sol tindre moltes àrees d’estacionament amb tarifa de zona blava, per la qual cosa és aconsellable aparcar en llocs com l’esmentat si es desitja evitar pagar per l’estacionament).\nSón quasi 3 km i 20-30 minuts.\n7. Ruta dels Penya-segats\nLa Ruta dels Penya-Segats (SL-CV 50), també coneguda com la Ruta dels Penya-segats del Poble Nou de Benitatxell, és un recorregut que transcorre pels penya-segats marins del Puig de Llorença.\nLa caminada comença prop de l’aparcament de la Cala del Moraig (situat en les coordenades 38°42’43.9″N 0°10’02.9″E o 38.712193, 0.167484). Des d’allí, es dirigeix primer cap al Mirador dels Testos. No obstant això, es recomana encaridament no descendir a la Cala dels Testos a causa de la seua perillositat, especialment preferible accedir a ella des de la mar.\nDesprés, la ruta continua cap a la Cala del Moraig, però abans de visitar-la, se segueix una xicoteta senda o ruta de la Falla del Moraig per a observar una interessant formació geològica. Després, es torna sobre els passos per a caminar per la Cala del Moraig i la pròxima Cova dels Arcs.\nA continuació, la sendera puja de nou cap al punt de partida, recorrent uns 100 metres per la carretera de pujada. Després, es pren una sendera senyalitzada a l’esquerra. Durant aquest tram, es camina prop dels penya-segats i es visiten coves al llarg de la sendera. Finalment, s’arriba a la Cala Llebeig, on es pot optar per tornar al punt de partida o continuar cap al Portet de Moraira, o fins i tot realitzar el barranc de la Vídua.\nRuta fàcil de menys de 8 km i 3-4 hores.\n8. Ruta per les cales de Xàbia\nVisita diverses cales de Xàbia, com Cala Blanca, Cala del Francés, Cala Sardinera, Platja del Portitxol o Platja de Pedra del Portitxol, i Cala Barraca, on podràs gaudir d’una caminada que combina senderes de muntanya i penya-segats per a explorar algunes de les cales més pintoresques del municipi de Xàbia, a més de donar-te l’oportunitat de prendre un bany refrescant.\nLa ruta s’inicia en la glorieta Guillermo Pons, situada just al costat de Cala Blanca. No obstant això, és essencial tindre molta cura durant aquesta caminada, ja que no és recomanable per a realitzar-la amb xiquets ni tampoc amb gossos. Les sendes de muntanya i els penya-segats poden presentar desafiaments en termes de seguretat, per la qual cosa és important estar preparat, portar calçat adequat i seguir totes les indicacions de seguretat.\nSón 9 km i en un temps de 3 hores.\n9. Ruta a Cala Les Pesqueres\nL’única manera d’accedir a Cala Les Pesqueres per terra és des del mirador d’Ambolo. El mirador està localitzat en un carrer sense eixida amb molt poc espai per a aparcar, així que és important no obstruir la circulació i respectar l’espai dels residents, especialment l’últim xalet, conegut com a Torre Ambolo.\nDes del mirador, la senda comença prop de les coordenades 38°43’47.6″N 0°12’56.5″E (38.729887, 0.215706 en coordenades decimals). Ací trobaràs un banc amb vista a un barranc i a la mar. Just a la seua esquerra, veuràs l’accés a un empinat camí d’escales amb una barana de fusta.\nAbans d’arribar a la cala, hi ha un tram on hauràs de descendir amb precaució. Una vegada en la cala, mantingues l’atenció en les roques per a evitar ensopegades o caigudes. Ara podràs gaudir de les aigües cristal·lines de la cala, nadar o fer tub respirador en el seu fons, sempre amb responsabilitat.\nÉs important esmentar que mai s’ha d’intentar nadar des d’aquesta cala fins a la pròxima Cova del Llop Marí, que està a uns minuts de nade. Pot ser molt perillós.\nSón 1,2 km i 15 minuts.\n1o. Ruta pel Cap Prim i Cala Sardinera\nAquesta és curta, fàcil i una opció perfecta per a gaudir amb xiquets. Per a arribar al punt d’inici de la ruta, dirigeix-te a la Creu del Portixol, situada just en la corba de la carretera de Portixol.\nAcí es troba el Mirador de la Creu del Portitxol, un lloc amb una vista espectacular que et prepararà per a la caminada. Des d’aquest punt, veuràs els cartells de dues senderes locals: l’SL-CV97, que condueix a la Cala Barraca, i l’SL-CV98, que és el que has de seguir ja que et portarà al Cap Prim i a la bella Cala Sardinera.\nLa sendera transcorre a través d’escalons i xicotetes zones de pins. Al llarg del recorregut, et trobaràs amb diverses senderes que podrien semblar confusos, però és recomanable ignorar-los i seguir les marques verd-i-blanques que indiquen el camí. En avançar, arribaràs a un encreuament on veuràs a l’esquerra la Cala Sardinera.\nPer a descendir cap a aquesta platja verge, és necessari fer-ho amb precaució, ja que la sendera descendeix i no hi ha suports sòlids. A més, el descens és per roques, la qual cosa podria tornar-se esvarós. Ací és on l’ús de sabatilles esportives i realitzar la caminada durant l’estiu, quan la sendera està seca, és crucial.\nA mesura que descendeixes, podràs gaudir de la vegetació i les vistes impressionants que ofereix la Cala i els seus voltants. En uns certs trams del camí, caminaràs al costat del penya-segat, fins que la senda es tanca amb una tanca de fusta, des d’on podràs veure l’Illa del Portitxol i el Cap Negre.\nUna mica més endavant, dins de la mar, podràs albirar unes roques que emergeixen de l’aigua, conegudes com Els Pallers. Després, arribaràs a un pal que indica que has aconseguit la zona més alta del Cap Prim (59 metres).\nDes d’aquest punt, no és recomanable seguir avant, ja que podria ser perillós. En el seu lloc, dona la volta i torna pel mateix camí que has recorregut.\nTé 3 km en total, anada i tornada, i normalment es completa en 2 hores i 30 minuts.\nRecorda gaudir al màxim d’aquestes rutes per a fer senderisme, però també de cuidar la naturalesa pel camí.\n"
    },
    {
        "id": 122,
        "url": "https://www.tresdeu.com/2023/08/coves-aquatiques-visitar/",
        "category": "Llocs",
        "title": "8 coves aquàtiques per a visitar en estiu",
        "author": "Carles Juan Carbonell",
        "date": "15 Agost 2023",
        "content": "Quan arriba l’estiu comença la calor, i amb ella moltes persones busquen llocs amb aigua per a ajudar a suportar millor les altes temperatures. No obstant això, no tot es redueix a la platja i la piscina, ja que al nostre territori comptem amb nombrosos llocs únics que ens permeten refrescar-nos en entorns privilegiats. A continuació, et presentem 8 coves aquàtiques per a visitar en estiu que es troben per tot el País Valencià.\nLa cova dels Arcs (Poble Nou de Benitatxell)\nSituada prop de la famosa cala Moraig, al Poble Nou de Benitatxell (Marina Alta), la cova dels Arcs és una altra de les moltes meravelles geològiques que posseeix aquest municipi. El nom de la cova prové dels dos arcs naturals que donen la benvinguda als visitants.\nPer a accedir a aquesta cova, és necessari posar-se en contacte amb l’oficina de turisme del municipi. Des de fa alguns anys, l’Ajuntament regula l’accés a la cova. Per tant, és necessari fer una reserva prèvia (i pagar la corresponent tarifa de 12 euros en cas de voler estacionar a prop) per a assegurar un lloc i visitar aquest increïble lloc.\n\nLa cova del Barber (Benidorm)\nAquesta cova és una de les joies poc conegudes de la ciutat dels gratacels, sovint passada per alt a causa de les populars platges de Llevant i Ponent. Aquesta formació geològica es troba al Parc Natural de la Serra Gelada, entre la cala de l’Almadrava i la cala del Tio Ximo.\nPer a accedir a ella, es recomana tindre bona forma física i experiència en escalada, ja que no existeix un accés condicionat. Si no et sents segur/a per a descendir, sempre pots gaudir de les impressionants vistes des del mirador en la part superior i donar-te un capbussó en qualsevol de les dues cales pròximes.\n\nLa cova del Llop Marí (Xàbia)\nXàbia, definitivament, és un dels llocs en la costa valenciana amb més quantitat de coves marines. Entre les més conegudes es troba la cova del Llop Marí, que es troba prop de la cala de la Granadella.\nAquesta cova és accessible tant a peu, descendint per més de 200 escalons, com per mar, a través de taules de paddle surf, caiacs o altres mitjans que suren en l’aigua. És un lloc perfecte per als amants del busseig lleuger, ja que en el fons marí es poden trobar una varietat de fascinant fauna marina.\n\nLa cova de Las Palomas (Iàtova)\nEn el recorregut del riu Juanes, que naix en la rodalia de Iàtova, es troba una cova enclavada en un paisatge abrupte. El seu principal encant radica en una cascada d’aproximadament vint metres d’altura, que confereix a aquesta formació geològica un caràcter encara més singular.\nAquest lloc compta amb dues àrees destinades a acampar i diverses instal·lacions per a gaudir del dia, com a espais per a cuinar paelles i serveis. És una opció idònia per a passar una jornada en família, sempre amb una consciència responsable per a evitar embrutar l’entorn i deixar-lo en les millors condicions possibles.\n\nLa cova Tallada (Xàbia)\nÉs cert, en el cap de Sant Antoni, entre Dénia i Xàbia, es troba una de les coves marines més famoses, la cova Tallada. Aquesta cova té una part natural i una altra artificial, resultat de l’extracció de pedra tosca, una roca calcària utilitzada per a la construcció entre els segles XII i XIV. La cova es divideix en diverses sales, algunes de les quals compten amb piles que recullen degotejos d’aigua dolça.\nA causa de la fragilitat de l’entorn i a l’augment de visitants en els últims anys, s’ha regulat l’accés a la cova. Per tant, és necessari fer una reserva tant per a accedir per terra com per mar. Aquesta mesura ajuda a preservar aquest bell lloc i mantindre’l en bones condicions per a les generacions futures.\n\nLa Tosca (Vilafermosa)\nEn aquesta localitat de l’Alt Millars es troba aquesta cova poc coneguda, que compta amb un salt d’aigua i un gorg. A més, des del proper mirador podem contemplar les formacions rocoses de tosca que li donen nom a la cova.\nPer a arribar, és necessari recórrer una sendera d’aproximadament una hora, que es pot iniciar des de l’ermita de Sant Antoni. Una vegada arribem a la seua final, podrem delectar-nos amb aquest regal de la naturalesa.\n\nLa cova de Las Toscas (Sot de Xera)\nEn ple Parc Natural de Sot de Xera (Serrans) es troba la cova de Las Toscas, una altra formació rocosa perfecta per a visitar durant l’època estival, especialment per a aquells que resideixen a les comarques de l’interior.\nDarrere de la cascada s’oculta l’entrada de la cova, la qual posseeix diverses obertures comunicades entre si. Cal destacar que aquesta formació està protegida, per la qual cosa s’ha de tindre extrem cuidat en explorar-la, especialment per a evitar danyar la part superior de la formació, que es considera de gran valor geològic.\n\nLa cova del Turche (Bunyol)\nA la ciutat de Bunyol, a la comarca de la Foia, es troba la cova del Turche, una formació geològica que presenta un impressionant amfiteatre de roca calcària i un llac en la seua base, creant un conjunt únic en el seu gènere.\nGràcies al seu fàcil accés, és possible gaudir d’un agradable passeig mentre es contempla el paisatge circumdant. Durant la temporada estival, també es disposa d’una zona habilitada per al bany, especialment dissenyada per a aquells que desitgen gaudir d’un refrescant capbussó en plena naturalesa.\n\nDes de Tresdeu valorem i estimem el nostre patrimoni natural i us animem a visitar aquestes coves aquàtiques!\n"
    },
    {
        "id": 123,
        "url": "https://www.tresdeu.com/2023/08/escape-rooms-pais-valencia/",
        "category": "Llocs",
        "title": "Gran llista dels Escape Rooms del País Valencià",
        "author": "Carles Juan Carbonell",
        "date": "11 Agost 2023",
        "content": "Els Escape Rooms, també coneguts com a Sales de Escape, Jocs de Escape o Room Escapes, són experiències d’entreteniment i aventura en les quals els participants s’enfronten a una sèrie de desafiaments i endevinalles en un espai tancat amb l’objectiu de resoldre un misteri o escapar de l’habitació en un temps limitat. Aquesta activitat s’ha tornat molt popular a tot el món, i en conseqüència, a Espanya. Des de Tresdeu hem preparat la gran llista de Escape Rooms del País València per a tu.\nEl factor de temps és crucial. Els participants tenen un temps limitat per a resoldre totes les endevinalles i completar la missió. Aquest temps sol oscil·lar entre 30 minuts i 90 minuts, però 1 hora (60 minuts) és la duració més usual. L’objectiu principal és escapar de l’habitació abans que s’esgote el temps, i la sensació d’urgència afig emoció i adrenalina a l’experiència.\nCada sala ofereix una experiència única que fa que cada vegada que jugues a una, t’enfrontes a una experiència completament nova. L’activitat és perfecta per a grups d’amics, famílies, companys de treball o qualsevol persona que busque una experiència divertida i desafiadora.\nAlacant\nLocus Fugae\nCoco Room\nSanatorium\nThe X Door\nSecret Hunter\nThe Code\nEl Sótano\nVirtual Zone\nVilla Indómita\nXcapate\nMutant Escape\nFunny Games\nCastelló\nScapa-T\nChallengers\nEscape Game\nRommel\nSKRAP\nLimit Time (Vila-real)\nSecretorum\nValència\nClue Hunter\nEscape Conundrum\nMoment Escape\nCoco Room\nSkp Room\nThe Exit\nBlack Key\nCronos\nGet Out\nCubick\nThe Room Escape\nBlack Rose\nEvil House\nThe Lock Room\nFACTORÍA\nDes de Tresdeu estem segurs que trobes més d’un escape room per a gaudir d’un pla diferent amb bona companyia!\n"
    },
    {
        "id": 124,
        "url": "https://www.tresdeu.com/2023/08/una-ruta-dart-contemporani-pels-museus-del-pais-valencia-a-agost/",
        "category": "Llocs",
        "title": "Una ruta d’art contemporani pels museus del País Valencià a agost",
        "author": "Carles Juan Carbonell",
        "date": "04 Agost 2023",
        "content": "Durant aquest mes d’agost, el Consorci de Museus de la Comunitat Valenciana ofereix una interessant ruta d’art contemporani pels museus del País Valencià a agost, centrada en artistes valencians. Les exposicions es duen a terme en diferents ubicacions, com el Centre Cultural Las Cigarreras a Alacant, la Fundació Chirivella Soriano a València, el Museu de la Mar de Santa Pola i el Palau dels Ducs de Medinaceli a Geldo, aquest últim reconegut com a capital cultural valenciana en 2023.\nLa col·lecció ‘Art Contemporani de la Generalitat Valenciana’, iniciada en 2017 per a promoure el sector artístic valencià, és la base de gran part de l’oferta expositiva del CMCV. S’han adquirit obres de diversos artistes locals, abastant diferents expressions artístiques com a escultura, pintura, fotografia, videoart i instal·lacions, que reflexionen sobre el món actual.\nA continuació, des de Tresdeu, et deixem la ruta per a gaudir de les exposicions d’art contemporani repartides pels museus de tot el País Valencià aquest agost:\nLas Cigarreras d’Alacant\nEn el Centre Cultural Les Cigarreras d’Alacant, els visitants poden gaudir de dues interessants exposicions. La primera és ‘Art Contemporani V’, que presenta una selecció de 19 obres adquirides per Cultura de la Generalitat en 2021. Aquesta mostra col·lectiva reflecteix la diversitat expressiva i artística del panorama actual en la Comunitat Valenciana, incloent-hi escultura, pintura, fotografia, videoart i instal·lacions que proposen reflexions sobre el món actual. Entre els artistes que formen part d’aquesta exposició es troben Clara Sánchez Sala, Eduardo Infante, María Dolores Mul·là, Perceval Graells, Ricardo Cases, Rosalía Banet, Carmen Ballester, Gels Mit, Manuel Sáez, Maria Llopis, Pascual Arnal, entre altres.\nEn el mateix espai del centre cultural, es troba ‘A cinquito, derecho a tocar’, una instal·lació audiovisual creada pel col·lectiu Nucbeade, compost per Quiela Nuc i Andrea Beade. Aquesta obra convida a la reflexió sobre la normalització de la violència a través de la construcció de l’altre. Les autores combinen el poder del mitjà audiovisual, la instal·lació i la performance per a generar narratives que desafien la història oficial dominant.\nTotes dues exposicions estaran disponibles per a visitar fins al 9 de setembre.\nMuseu de la Mar de Santa Pola\nEn el Museu de la Mar de Santa Pola es presenta l’exposició ‘Memòria d’un espai propi. Art contemporani de la Generalitat Valenciana’, que forma part de la selecció realitzada entre la col·lecció de titularitat pública. Aquesta mostra s’endinsa en el poder de la identitat personal i col·lectiva en relació amb la casa, el paisatge i el patrimoni comú. A través de les obres de destacats artistes com Alejandro Casanova, Alejandro Mañas, Amanda Moreno, Carolina Ferrer, Elena Martí, Jorge Peris, Maribel Domènech, i més artistes, l’exposició aborda de manera poètica i reflexiva temes fonamentals entorn de l’experiència humana i la seua relació amb l’entorn.\nLa mostra estarà oberta al públic fins al pròxim 10 de setembre.\nPalau dels Ducs de Medinaceli de Geldo\nEn el Palau dels Ducs de Medinaceli, situat a Geldo, es presenta l’exposició ‘Paisatges immediats. Art Contemporani de la Generalitat Valenciana’. Aquesta mostra forma part del cicle organitzat pel Consorci de Museus per a celebrar la capital cultural valenciana de la localitat. L’exhibició reuneix obres d’onze destacats artistes: Agustín Serisuelo, Ana Sansano, Bleda i Rosa, Pilar Beltrán, Sebastià Miralles, Vicente Tirado de l’Olmo, Alex Marco, Ángeles Marco, Irene Grau, Juan Ortí i Damià Jordà.\n‘Paisatges immediats’ explora el concepte del paisatge des d’una perspectiva polièdrica i profunda, destacant el seu paper com a font d’identitat i retrat de l’entorn que ens envolta, influenciant la nostra identitat individual i col·lectiva com a societat. Cadascun dels artistes presenta la seua visió única sobre el paisatge, utilitzant diferents tècniques i estils artístics per a expressar les seues reflexions i emocions.\nLa mostra estarà oberta al públic fins al 3 de setembre.\nFundació Chirivella Soriano de València\nEn la Fundació Chirivella Soriano de València es troba l’exposició ‘Estructuras Criptomórficas’ que ofereix una retrospectiva sobre el destacat artista Mariano Maestro, reconegut exponent de l’abstracció geomètrica.\nLa mostra presenta una cuidada selecció de pintures, relleus i escultures creades per l’artista al llarg de la seua carrera, abastant des de 1970 fins a l’any 2023. Aquesta revisió artística brinda al públic l’oportunitat d’apreciar tant algunes de les primeres obres de l’artista com les seues creacions més recents. Cal destacar que Mariano Maestro no havia tingut una exhibició destacada a la ciutat de València des de l’any 2008, per la qual cosa aquesta retrospectiva representa una valuosa oportunitat per a conéixer en profunditat la seua trajectòria artística.\nLa mostra estarà disponible per al públic fins al 10 d’octubre.\nAquesta rica programació d’art contemporani ofereix una varietat de propostes per a gaudir durant l’estiu, convidant a descobrir talents locals i explorar diferents expressions artístiques a la Comunitat Valenciana.\nA més, recordar-vos que el Centre del Carme a València i el cicle CCCCinema d’Estiu ofereixen més opcions culturals i cinematogràfiques per a l’entreteniment durant tot l’agost.\nDes de Tresdeu sempre t’animem a gaudir de les nostres festes, festivals i música, però també dels nostres museus.\n"
    },
    {
        "id": 125,
        "url": "https://www.tresdeu.com/2023/07/10-coses-tabarca/",
        "category": "Llocs",
        "title": "10 coses a fer a l’illa de Tabarca",
        "author": "Carles Juan Carbonell",
        "date": "27 Juliol 2023",
        "content": "És estiu i això significa tenir una mica més de temps per a descobrir nous llocs del País Valencià. Però per a fer-ho, no cal anar-se’n molt lluny. En la província d’Alacant tenim l’illa de Tabarca. Des de Tresdeu et contem més sobre aquest lloc del Mediterrani i et proposem 10 coses que fer-hi.\nL’illa de Tabarca, també coneguda com a Nova Tabarca o Illa Plana, és una xicoteta joia en la mar Mediterrània que forma part de la Comunitat Valenciana. Va ser reconeguda en 1986 com la primera reserva marina d’Espanya i en 1964 va ser declarada Conjunt Historicoartístic. Situada a aproximadament 22 quilòmetres de la ciutat d’Alacant, a uns 8 quilòmetres del port de Santa Pola, aquesta illa posseeix una ubicació privilegiada en la costa valenciana.\nL’illa de Tabarca és un lloc de gran bellesa natural i compta amb una rica història i patrimoni cultural. Les seues aigües són reconegudes per la seua biodiversitat i riquesa marina, la qual cosa la converteix en un destí popular per als amants del busseig. A més, el seu disseny urbanístic i arquitectura reflecteixen l’herència genovesa i espanyola, i es pot apreciar al seu “poble emmurallat” i en les seues tres portes d’accés.\nA continuació, et proposem 10 coses a fer a l’illa:\nVisitar Tabarca a l’estiu és una opció molt popular, i és probable que trobes un ambient animat amb turistes que gaudeixen del sol i la platja. L’illa compta amb una extensa platja que envolta el perímetre de la llengua de terra que separa les dues zones de l’illa: l’habitada i la deshabitada.\nTabarca compta amb platges d’aigües cristal·lines i arena fina on pots gaudir d’un dia relaxant sota el sol. Algunes de les platges més populars són Platja Gran i Platja de la Pedrera.\nSi prefereixes un entorn més tranquil, també hi ha diverses cales prop del far, on pots gaudir d’un ambient més relaxat. A més, a l’altre costat del poble, passant la Porta de Terra, es troba la Cala dels Birros, una altra opció encantadora per a aquells que busquen un lloc apartat.\nLes aigües que envolten l’illa són perfectes per a practicar el tub respirador i el busseig. La reserva marina de Tabarca alberga una rica biodiversitat marina, amb una gran varietat d’espècies de peixos i vida marina. Les cales i els voltants de la Cova del Llop Marí són especialment adequats per a practicar tub respirador.\nLa rica flora i fauna han portat al fet que l’illa siga declarada Reserva Marina, cosa que significa que ací pots submergir-te i descobrir la bellesa del món marí.\nAprofita per a fer una passejada amb vaixell al voltant de l’illa o fins i tot fer una excursió a les cales i coves pròximes. Algunes empreses ofereixen tours amb vaixell amb activitats.\nEls restaurants de Tabarca ofereixen una deliciosa selecció de plats a base de peix fresc i marisc. Prova especialitats com la caldereta de peix, la paella o la famosa gamba roja de la zona. Destacar, el calder de Tabarca, el plat típic de l’illa.\nAquesta església, situada en el centre del barri antic, és un lloc històric que val la pena visitar. Va ser construïda en el segle XVIII i destaca per la seua senzilla façana d’inspiració barroca i el seu estil neoclàssic.\nAprofita les vesprades per a contemplar la bella posta de sol sobre el Mediterrani. Pots trobar llocs estratègics a l’illa per a gaudir d’aquest espectacle natural.\nL’illa de Tabarca alberga diversos béns culturals de gran importància, entre ells destaca el seu “poble emmurallat”, en realitat una ciutadella emmurallada que es va construir durant l’època de Carles III. Els primers pobladors d’aquesta illa van ser gents d’origen genovés, que van ser rescatats per la corona espanyola de la captivitat a Alger durant l’últim terç del segle XVIII. Aquests colons procedien de l’homònima Illa de Tabarka, situada enfront de les costes de Tunísia.\nLa muralla que envolta la ciutadella compta amb tres portes d’accés al poble. La primera, coneguda com “de terra”, “d’Alacant” o “de San Miguel”, se situa en l’extrem nord de l’illa. Les altres dues portes són “de Llevant” o “de Sant Rafael”, situada a l’est, i “de la Trancada” o “de Sant Gabriel”, localitzada a l’oest. Totes dues portes presenten un estil dòric amb pilastres.\nTabarca compta amb diverses senderes que recorren l’illa, la qual cosa et permet explorar la naturalesa i els paisatges costaners. Aquestes senderes són ideals per a caminades relaxants.\nÉs un lloc de dimensions reduïdes, cosa que significa que en el seu interior no hi ha carreteres ni molt trànsit de vehicles. Amb una longitud aproximada de 1.800 metres i una amplària màxima d’uns 400 metres, és un destí que convida a gaudir de la naturalesa i l’entorn sense les distraccions habituals de la vida urbana.\nVisitar el far de Tabarca és una experiència que val la pena, no sols pel propi far, sinó també pel pintoresc passeig fins a arribar allí. Tabarca es divideix en dues àrees de terra separades per un istme, una llengua de terra on s’estenen la platja i el port. L’àrea habitada, on es troben els llocs d’interés, està en un costat, mentre que l’altre costat és on es troba el far.\nEl passeig fins al far ofereix un paisatge únic. Encara que no hi ha molta vegetació, en un dia assolellat, el contrast entre el verd i groc del terreny i l’intens blau del cel i la mar crea una vista impressionant. El far, una construcció del segle XIX, es troba en l’horitzó, i caminar cap a ell a través d’aquesta àmplia zona és una experiència molt gratificant.\nUna vegada que arribes al far, també podràs gaudir de vistes panoràmiques impressionants de l’illa i la mar Mediterrània. És un lloc ideal per a prendre fotografies i capturar records inoblidables de la teua visita a Tabarca.\nEl Museu Nova Tabarca, situat en l’antic edifici de l’Almadrava, és un lloc imperdible per a conéixer a fons la història de l’illa. Inaugurat en 2004, aquest museu ofereix una experiència enriquidora i educativa per a tots els visitants de manera gratuïta.\nPer a accedir al museu, n’hi ha prou amb dirigir-se al Passeig Miguel Angel Blanco en horari de dimecres a diumenge, incloent-hi tots dos dies. L’horari s’adapta al dels vaixells de línia Santa Pola-Tabarca en els matins a partir de les 10.45 h. I a partir de les 11.30 h. durant l’horari estival, en concordança amb els vaixells de línia Alacant-Tabarca.\nA més de les visites individuals, el museu ofereix visites col·lectives sota prèvia sol·licitud telefònica o per e-mail. Per a programar una visita grupal, pots comunicar-te a través dels següents números de telèfon: 965 96 01 75, 965 14 81 11, o 965 14 81 12. També pots enviar un correu electrònic a: museotabarca@alicante.es.\nAquestes són només algunes de les activitats que pots gaudir a Tabarca. Recorda que aquesta illa és xicoteta, per la qual cosa pots prendre’t el temps per a relaxar-te i gaudir de la seua bellesa natural i la seua rica història.\nSi et preguntes com arribar a Tabarca des d’Alacant, el trajecte amb vaixell a l’illa es pot realitzar còmodament des d’Alacant, Marina esportiva, Passeig Tomás i Valent. El temps aproximat de la travessia és d’1 h. Per Setmana Santa i temporada estival, hi ha diverses eixides diàries.\nDes de Tresdeu t’animem a conéixer aquesta joia del País Valencià, respectant sempre l’entorn i les persones que hi viuen!\n"
    },
    {
        "id": 126,
        "url": "https://www.tresdeu.com/2023/07/platges-canines-2023/",
        "category": "Llocs",
        "title": "Mapa de les platges per a gossos del País Valencià 2023",
        "author": "Carles Juan Carbonell",
        "date": "21 Juliol 2023",
        "content": "Ara en estiu, i amb aquesta calor sufocant, tots i totes volem gaudir de les platges. També els nostres amics de quatre potes. Al País Valencià hi ha un total de 20 platges en les quals s’admeten a les nostres mascotes\nLes nostres platges per a gossos ofereixen un entorn segur i amigable, on els gossos poden córrer lliurement i xipollejar en l’aigua. Aquestes platges compten amb àmplies zones perquè els peluts juguen i socialitzen amb altres companys canins, mentre els amos poden relaxar-se i gaudir d’un merescut descans.\nSi estàs buscant una experiència única per a tu i el teu gos, les platges de la Comunitat Valenciana són el destí ideal. I per això, des de Tresdeu hem actualitzat les platges on anar.\nLlistat\nAcí teniu el llistat de platges i cales de nord a sud:\nBaix Maestrat\nPlana Alta\nHorta Nord\nMarina Alta\nMarina Baixa\nBaix Segura\n\nÉs important destacar que totes aquestes platges estan legalment permeses per a gossos, però recordeu respectar les normes i senyalitzacions que trobeu.\nAmb aquest llistat ja no hi ha excusa per a no gaudir de l’estiu amb els vostres amics peluts. Ells també pateixen la calor, així que porteu-los. Segur que ho passaran genial i estaran molt agraïts!\n"
    },
    {
        "id": 127,
        "url": "https://www.tresdeu.com/2023/07/platges-bandera-negra/",
        "category": "Llocs",
        "title": "Les 5 platges amb bandera negra del País Valencià",
        "author": "Carles Juan Carbonell",
        "date": "13 Juliol 2023",
        "content": "Cada any, Ecologistes en Acció publica un informe que identifica les platges que mereixen les Banderes Negres per motius com la mala gestió, la urbanització massiva de la costa o la contaminació. En l’informe d’enguany, s’esmenten 48 platges en tota Espanya, incloent-hi cinc al País Valencià.\nHi ha dues banderes negres. La primera, l’oficial, que significa platja clausurada; no es pot accedir a la mar ni a l’arena per comportar un alt risc per a la salut. I la segona, la d’Ecologistes en Acció; no és oficial, però serveix com un crit d’atenció perquè les autoritats revisen i milloren les condicions de les seues platges.\nAlacant\nLa platja de l’Arenal a Xàbia (Alacant) presenta un greu problema d’abocaments, la qual cosa ha portat al fet que se li atorgue la Bandera Negra per contaminació. Cada vegada que es produeix un temporal, la costa apareix plena de tovalloletes i altres restes de fem.\nCala Mosca és l’únic tram de costa sense urbanitzar en el municipi d’Oriola (Alacant). Es tracta d’una platja d’1 km d’extensió, amb un xicotet penya-segat i una riquesa ambiental destacada. Segons Ecologistes en Acció, des de fa temps existeixen plans per a urbanitzar aquest últim racó de costa verge, mentre que el territori circumdant està construït i subjecte a una sobreexplotació urbanística.\nCastelló\nLa platja del Fortí a Vinaròs (Castelló) ha sigut objecte de regeneració amb arenes triturades i sotmesa a feines de construcció i reparació d’espigons des de 2018. Segons Ecologistes en Acció, aquestes mesures es justifiquen amb arguments relacionats amb l’adaptació al canvi climàtic i la implementació d’estratègies marines.\nLa platja del Surrach a Benicarló (Castelló) és un paisatge natural d’aproximadament 400 metres de longitud. No se sotmet a operacions de neteja a l’estiu, la qual cosa resulta en l’acumulació anual de grans quantitats de residus sòlids de diverses naturaleses. Aquesta platja ha rebut la seua sisena Bandera Negra consecutiva, sent la més bruta de Castelló.\nValència\nLa platja de l’Arbre del Gos en Pinedo (València) no va poder ser avaluada per a obtenir la Bandera Blava aquest estiu a causa de les obres que s’estan duent a terme i que s’estendran fins a 2024. La mala gestió de la dinàmica de reculada de les platges ha portat a l’assignació d’aquesta distinció negativa.\nLa Bandera Negra per contaminació a València també es deu als serveis proporcionats per les administracions local, autonòmica i estatal, encarregades del control de les aigües residuals depurades i la qualitat de les aigües costaneres.\nEncara que aquestes no són banderes oficials, és interessant conéixer-les, ja que aquesta distinció ens alerta de la qualitat i situació en què es troben les platges del territori.\nDes de Tresdeu t’animem a estimar la natura del País Valencià i a no contaminar les nostres platges. Recorda emportar-te totes les deixalles i reciclar-les als contenidors corresponents. Cuidar la nostra terra és feina de tots i totes.\n"
    },
    {
        "id": 128,
        "url": "https://www.tresdeu.com/2023/07/cami-silenci-benaixeve/",
        "category": "Llocs",
        "title": "El Camí del Silenci, una història de despoblament a Benaixeve",
        "author": "Carles Juan Carbonell",
        "date": "11 Juliol 2023",
        "content": "La ruta circular per les antigues aldees i assentaments de Benaixeve (província de València), en la seua majoria despoblats des de fa dècades, ens submergeix en un ambient de silenci en transitar pels seus carrers i cases en ruïnes. Aquest recorregut, conegut com “El Camí del Silenci”, cerca cridar l’atenció sobre la despoblació i l’abandó del món rural, que alguna vegada va ser pròsper en l’agricultura i la ramaderia valenciana.\nLa ruta travessa llocs històrics, com les zones on es va victorejar a Niceto Alcalá-Zamora, primer president de la Segona República Espanyola, durant la inauguració de les obres de l’embassament en 1932. També passa per la Cañada Real de Castella, que solia ser transitada per animals que es dirigien als descansaderos d’hivern a la regió. A més, recorre diferents aldees i caserius que van experimentar la migració i l’abandó, especialment en la dècada de 1960.\nEl punt de partida i arribada de la ruta és l’Ajuntament de Benaixeve, on un mapa històric en la seua façana ens recorda un territori sense embassament. Des d’allí, ens dirigim cap a l’Aldea de Nieva, fent una parada en el mirador de Nieva i descendim cap a la carretera i l’antic “Camí a Nieva”. Les cases en ruïnes ens transporten a històries d’una població que va florir durant la construcció de l’embassament de Benaixeve.\nContinuem en direcció sud, entre vinyes i camps de cereal. Després, ens trobem amb una sendera paral·lela a la carretera, fins a arribar a un encreuament. Allí, creuem i veiem una antiga parada d’autobús anomenada “La Juanita”, on trobem un cartell amb les rutes existents a Benaixeve, incloent-hi el Camí del Silenci.\nDescendim pel barranc de Maliaño fins a arribar a un cartell que assenyala El Sequer, una antiga factoria de l’ICONA on es preparaven els plançons de pins per a la repoblació de la Regió muntanyenca en temps de postguerra. Continuem pujant. Voregem la muntanya El Castillar en direcció nord, travessem la Cañada Real de Castella i pugem cap a “La Muela”. Després ens desviem cap a l’est, seguint el Camí del Toll Negre en direcció sud, arribem a l’Aldea de Villanueva, on podem observar un panell informatiu que ens conta part de la seua història i l’Ermita de Santa Ana.\nContinuem descendint i allunyant-nos de l’Aldea fins a arribar a la Rambla de Sant Sebastià, on seguim en direcció sud per un camí que ens mostra el barranc de Corts i la tolla de la Dalta. Arribem a un encreuament i entrem en el Camí dels Tornajos.\nEn poc més d’1 km de pista, veiem a la nostra dreta l’Aldea de Corts, en ruïnes, composta per tres nuclis pròxims: Corts de dalt, del mig i de baix. Abans d’arribar a la Font dels Tornajos, trobem una pista per on va passar la comitiva de Niceto Alcalá-Zamora camí a la inauguració de les obres al costat del Riu Túria. És un lloc ideal per a descansar abans de l’últim esforç per a tornar al punt de partida.\nContinuem pel Camí dels Tornajos en direcció nord, fins a arribar a un encreuament prop del Camí de Benaixeve a Villar de Tejas. Al sud-oest d’aquest encreuament, es troben les últimes restes d’un nucli de població anomenat Tangarinos.\nPrenem el Camí de Benaixeve a Villar de Tejas cap al sud-oest i en pocs metres ens desviem cap al Camí de les Cabeçoles. Descendim per un tallafocs que ens porta fins a l’Ermita de Sant Isidre, ja als afores de la població de Benaixeve, un altre lloc on podem descansar abans de finalitzar la nostra ruta.\nEn arribar a Benaixeve, hem completat la nostra ruta, deixant arrere una visió de la vida rural d’antany a l’interior de València, on l’agricultura i la ramaderia eren dures formes de subsistència en un entorn aïllat.\nAquesta ruta té una distància de 18,25 km i una duració aproximada del recorregut, sense pauses, de 5 hores i 10 min.\n\nDes de Tresdeu t’animem a fer-la i descobrir els estralls del despoblament de primera mà. Contempla aquest meravellós paisatge, gaudeix de la natura, però també reflexiona sobre la importància de cuidar el nostre patrimoni.\n"
    },
    {
        "id": 129,
        "url": "https://www.tresdeu.com/2022/07/restaurants-vegetarians-a-alacant/",
        "category": "Llocs",
        "title": "Restaurants vegetarians a Alacant",
        "author": "Redacció",
        "date": "25 Juliol 2022",
        "content": "Després d’apropar-vos els restaurants vegans a València tornem amb aquesta línia per descobrir-vos els restaurants vegans i vegetarians d’èxit a Alacant que deus provar si o sí. Si en saps de més, fes-nos-ho saber a les nostres xarxes socials! \nBodhi Green \nBodhi Green és un dels vegetarians d’èxit d’Alacant gràcies a la seua varietat de sabors i influències culinàries procedents de diferents llocs. A la seua carta pots trobar des de plats entrants fins sàndwitxs i wraps. A més de gaudir d’aquesta experiència al mateix restaurant al carrer San Fernando 46, també té l’opció de portar a casa perquè desplaçar-se no siga una excusa. \nFalafelmania \nAquest és el restaurant oriental vegetarià d’Alacant. A Falafelmania es pot degustar una gran varietat de plats procedents de la cuina oriental. Compta amb un menú degustació diari per un preu més que assequible i amb la millor qualitat. Al carrer Perú, 13. \n\nLa Lluvia \nLluvia és ànima vegetariana, amb una gastronomia que busca promoure una alimentació conscient i saludable mitjançant plats de no procedència animal i d’allò més avantguardistes. Amb oferta de menú degustació i una carta més que variada, pots trobar aquest restaurant al número 20 del carrer Poeta Quintana. \nVegan Bombon \nPassant al dolç, Vegan Bombon és el lloc perfecte per al postre vegà i sense gluten. Una varietat de productes de pastisseria amb ingredients com l’ètica i l’ecologisme per a fer brownies, pastissos, donuts… No t’ho perdes al carrer Canalejas 20 d’Alacant. \nThe Vegan Boss\nLa recent obertura vegana a Alacant és The Vegan Boss i es troba al centre comercial Bulevar Plaza. Una gran varietat del dolç més vegà i sense gluten com croissants o palmeretes però també amb pa i pizzes menudes. Ves i conta’ns!\n"
    },
    {
        "id": 130,
        "url": "https://www.tresdeu.com/2022/07/gastronomia-cabanyal/",
        "category": "Llocs",
        "title": "On gaudir de la gastronomia de El Cabanyal? 5 locals de tota la vida",
        "author": "Redacció",
        "date": "20 Juliol 2022",
        "content": "El Cabanyal – Canyamelar, un antic barri pesquer de València, és una de les zones amb més encant de la ciutat. Ho és tant per la seua ubicació a vora mar, com per les seues populars construccions modernistes o la seua gastronomia. Fa més de 20 anys El Cabanyal va veure’s amenaçat per un pla urbanístic que suposava la destrucció de 1.651 habitatges i seccionava la trama urbana en dues meitats aïllades. La lluita dels seus habitants que crearen plataformes com Salvem el Cabanyal va aconseguir frenar aquesta proposta, que es va derogar el 2016.\nDes d’aleshores el barri no és el mateix, va patir un procés d’abandonament i ara està immers en un de gentrificació que ha suposat la fugida forçada de famílies i negocis que ja no es poden permetre viure allí. De fet, després d’haver quasi desaparegut, els titulars l’identifiquen ara com un barri de moda o cool que s’ompli constantment de turistes. Però, realment és un barri mariner on sempre ha viscut gent humil.\nMalgrat això, hi ha negocis de tota la vida que han sigut capaços de sobreviure a tots aquests fenòmens. Són les tasques que fa anys que romanen al Cabanyal – Canyamelar i que, tot i la gran quantitat de propostes gastronòmiques noves que s’han instaurat al barri, continuen mantenint l’essència cabanyalera i oferint plats típics de la zona. Receptes clàssiques del Cabanyal com són la titaina, l’esgarrat, la sèpia bruta, les mandonguilles d’abadejo, les anxoves, les faves estofades o les clòtxines.\nPer a poder gaudir de l’oferta gastronòmica del barri vos proposem 5 locals on gaudir d’aquests plats i molts més:\nCal tindre en compte que el local està dividit en dues parts i nosaltres fem referència a la taverna, no al restaurant.\nSituat a un dels carrers principals del barri, Carrer La Reina.\nFamosa per les seues anxoves.\nEns referim en concret a la part de la tasca, ja que avui en dia també hi ha una zona de restaurant. A aquesta tasca cal tastar unes bones faves estofades acompanyades d’un vi.\nNo podem oblidar-nos del típic esmorzar valencià. Per a gaudir d’una bona “picadeta” vos recomanem la Bodega La Pascuala. Un local que ha guanyat molta fama al llarg dels anys, sobretot per la grandària dels seus bocates!\nImatge via Casa Guillermo\n"
    },
    {
        "id": 131,
        "url": "https://www.tresdeu.com/2022/07/escola-estiu/",
        "category": "Llocs",
        "title": "Com t’imagines una escola d’estiu? Així és la de La Fènix",
        "author": "Redacció",
        "date": "11 Juliol 2022",
        "content": "La Fènix Universitat Popular crea l’Escola d’Estiu La Fènix, unes trobades on s’agrupen a col·lectius, associacions, treballadores, militants i veïnes del País Valencià. Un projecte que naix per oferir debats i reflexions que donen forma als diferents conflictes de la nostra quotidianitat. Arriba en un moment en què al territori valencià s’observen noves dinàmiques en el món de la cultura, el treball, la política i els moviments socials. Exemples d’aquestes són la precarietat, presència de l’extrema dreta, els nous reptes a què s’enfronta el feminisme o la problemàtica de l’habitatge.\nL’Escola d’Estiu tindrà lloc del 2 al 4 de setembre a l’Alberg El Teularet de Navalón, a la comarca de la Canal de Navarrés. Un alberg completament equipat amb pistes esportives, piscina… Es tracta d’un projecte únic, ja que no s’organitzen esdeveniments de pensament col·lectiu en tot el territori des de la transició.\nS’oferiran un total de 25 ponents i lloc per a més de 200 assistents, que durant tres dies podran gaudir de natura verge, debats, reflexions, festa i converses entre gent procedent d’arreu del País Valencià. En suma, s’abordaran cinc taules de debat, cadascuna amb cinc ponents valencians debatrà un dels temes que s’aborden a l’Escola: cultura, antiracisme, feminisme, treball i ecologisme. Els ponents són de procedències diverses: algunes del món de la cultura, militants, treballadors, escriptores, activistes… En concret participaran, entre d’altres, el músic Xavi Sarrià, l’activista gitana feminista Silvia Agüero o el periodista Juan Bordera.\nL’assistència tindrà un preu de 35 € per persona donat que no es rep cap tipus de subvenció. Tanmateix, en aquest preu es cobreix la totalitat de les despeses; allotjament, menjar, instal·lacions, ponents i activitats. Una oportunitat d’assistència a una activitat nova que els membres de la Fènix descriuen com un espai de diàleg entre valencians “clau per obrir els panys que encara romanen tancats i, al mateix temps, lligar les lluites i maldecaps amb la resta del territori”.\nL’organització de les taules per dies serà la següent:\nA continuació vos deixem la programació completa on també podeu trobar el QR per a inscriure’s:\nImatge de Okan Caliskan a Pixabay.\n"
    },
    {
        "id": 132,
        "url": "https://www.tresdeu.com/2022/06/els-millors-restaurants-vegans-de-valencia/",
        "category": "Llocs",
        "title": "Els millors restaurants vegans de València",
        "author": "Redacció",
        "date": "30 Juny 2022",
        "content": "Cada vegada la indústria càrnica és més qüestionada i per això, l’origen vegetal està en auge i es reflecteix a València amb un fum de bars i restaurants vegans d’on poder gaudir de menjars amb l’absència de productes de procedència animal. No has de ser vegà o vegetarià per a tastar d’aquestes delícies i per açò et recomanem cinc restaurants a València que hauries de visitar, i que trenquen amb el mite de què menjar vegà és car.\n \nAl cor de Russafa trobem La Casa Viva, més concretament en el carrer de Cadis 76. Aquest restaurant, a més de ser una experiència gastronòmica increïble, n’és també una visual. La Casa Viva té com a filosofia les 3 “R” de la sostenibilitat i compta amb una carta molt variada amb plats únics i originals que compten amb el 100% dels seus ingredients naturals i vegetals. \nThe Vurger Co és el primer restaurant “fast food” vegà de València. Amb productes 100% vegetals imita la cuina americana amb “hot dogs” i hamburgeses i acord amb aquesta tendència, és molt econòmica. La pots trobar al carrer de Quart, 41. \nBe Green compta amb dos restaurants a la ciutat de València. Si et decantes per les ensalades, aquest restaurant és la millor opció per a tu: una gran varietat d’ingredients perquè personalitzes la teua. No obstant això, també té al seu menú ‘pokes’ i ‘wraps’. \nJunt amb les Torres dels Serrans i els Jardins del Túria trobaras l’Açai House Alma Libre. Aquest restaurant que també pots gaudir a casa, compta amb una gran oferta de bols açai i també amb hamburgueses, wraps i combos perquè tots puguen provar les seues delícies. Això sí, tot 100% vegà.\nUna de les últimes incorporacions a València de restaurants vegans ha sigut Guakame Street Food. Si aconsegueixes reservar (ho has de fer amb molta antelació) gaudiràs d’una proposta gastronòmica variada i avantguardista i, a més, d’una experiència visual única amb espectacles inclosos. Pots trobar aquest restaurant al carrer Mur de Santa Anna, 3. \n"
    },
    {
        "id": 133,
        "url": "https://www.tresdeu.com/2022/06/5-pobles-del-pais-valencia-on-romantitzar-el-teu-estiu/",
        "category": "Llocs",
        "title": "5 pobles del País Valencià on romantitzar el teu estiu",
        "author": "Redacció",
        "date": "30 Juny 2022",
        "content": "No cal anar molt lluny per a passar un estiu d’ensomni. El País Valencià està replet de pobles amb encant on podràs romantitzar el teu estiu sense necessitat de viatjar a la Costa Amalfitana a Itàlia. Ací tens alguns que han de ser parada obligatòria aquest estiu.\n \nAltea\nAquest paisatge paradisíac de la Marina Baixa és un dels llocs més turístics del País Valencià, i té una raó. La seua estètica que recorda a Grècia, amb les cases blanques i blaves i l’aigua de la Costa Blanca la fa un lloc únic al País Valencià. Si elegeixes Altea com el teu destí on romantitzar el teu estiu, has de fer parada obligatòria a les restes de la muralla d’Altea, al mirador del Portal Vell i a carrers com el Major, Salamanca o la plaça de l’Aigua.\nBocairent\nBocairent és un poble excavat en la roca amb una gran riquesa cultural, per això va ser elegida l’any passat capital cultural valenciana. Aquesta localitat ubicada en la Serra de Mariola és d’una medieval i té diversos punts d’interés com el mirador del cementeri, les famoses covetes dels moros i el centre històric, un lloc on tornar al passat. \nPeníscola\nA la província de Castelló es troba Peníscola, al Baix Maestrat. Més de 2.500 anys d’història han fet que aquesta localitat es convertisca en un dels llocs més visitats del País Valencià. El seu centre històric és únic perquè s’endinsa en el mar, i les seues parets blanques amb pedres i petxines fan que els passejos pels seus carrers es convertisquen en una experiència única. \nXella \nQuè millor que Xella per a refrescar-te aquest estiu? Al Canal de Navarrés es pot veure aquest municipi que viu entre les muntanyes i que compta amb una gran història. Més enllà del fet que el municipi tinga un gran atractiu per la seua estètica antiga, si has sentit parlar d’ell és, segurament, pel Salt de Xella. A aquest paratge natural es localitza una de les cascades més boniques del País Valencià des de les quals es poden veure les ruïnes de l’antiga central hidroelèctrica o un vell molí. \nEl Palmar \nPer acabar, però no per això menys idíl·lic, el Palmar, el cor de l’Albufera. Aquest paisatge únic de les comarques centrals és un poble de pescadors que es troba ple de barraques i de camps d’arròs. La més pura estètica valenciana on, a més, pots gaudir d’un passeig en barca pel parc natural i menjar les millors paelles del País Valencià.\n"
    },
    {
        "id": 134,
        "url": "https://www.tresdeu.com/2022/06/on-celebrar-la-nit-de-sant-joan/",
        "category": "Llocs",
        "title": "On celebrar la nit de Sant Joan",
        "author": "Redacció",
        "date": "20 Juny 2022",
        "content": "L’estiu comença amb la nit de Sant Joan, i després de tres anys d’absència per la pandèmia, aquest any hi ha més ganes que mai de gaudir de la nit al voltant d’una foguera prop de la mar. Per si no ho saps, la nit de Sant Joan es celebra el solstici d’estiu en l’hemisferi nord, és a dir, quan el dia més llarg de l’any acaba i els dies comencen a acurtar-se. \nSi després d’aquesta parada et trobes desubicat o desubicada i no saps on anar a passar la nit del 23 de juny, t’apropem els llocs on de segur vius una de les millors nits. \nAlacant\nViure Sant Joan a Alacant és una de les experiències més especials perquè se celebren a la vegada les Fogueres de Sant Joan, des del 20 al 24 de juny. Aquest dia també té lloc el Desfile Folclòric Internacional d’Alacant, per la qual cosa no sols has de passar la nit a la ciutat, sinó gaudir d’un dia de festa, ball i música. No dubtes en passar aquesta nit a la platja del Postiguet.\nXàbia \nA Xàbia el 23 de juny també és un dia de festa. Després de la cavalcada de carrosses, a les 23h hi tindrà lloc la nit dels focs de Sant Joan i la cremà dels trastos. Les seues platges són un lloc paradisíac on dir-li adeu als dies llargs. \nAlboraia \nLa platja de la Patacona d’Alboraia és tot un goig la nit de Sant Joan. Entre la gent és tot un repte botar les fogueres i les ones per a tindre bona sort, però la música i la festa està assegurada a la ciutat valenciana. \nCullera\nUna de les nits més especials de l’estiu al lloc d’estiueig per excel·lència dels veïns i veïnes de la Ribera, és la de Sant Joan. Milers d’assistents fan el ritu de les set ones i cremen un paper amb els seus desitjos. La música i els focs artificials t’acompanyaran durant tota la nit, i també el bon rotllo. \nVinaròs\nSi estàs prop de Castelló no et preocupes, també tenim pla per a la nit de Sant Joan per a tu. A Vinaròs no celebren sols Sant Joan, sinó que també Sant Pere, ja que coincideix amb les festes locals. Motiu doble per a assistir a la ciutat castellonenca a gaudir d’aquesta nit. \n \n"
    }
]